༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W30049
11KG12342
ImageGroup:
ISBN:
LCCN:
n/a
SBN:
17542011057
Title:
སོ་ལྟ་དང་གཟབ་ཉན།
so lta dang gzab nyan/
Author:
tshe grub
printed from computerized input
Descriptor:
Original Publication:
n/a n/a
Place:
zi ling/
Publisher:
mtsho sngon mi rigs dpe skrun khang/
Date:
2005
Volume:
Total Volumes:
TBRC Pages:
Introductory Pages:
Text Pages:
Scanning Information:
12
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 5/2012



5/
r: Y
སོ་ལྟ་དང་གཟབ་ཉན།
བོད་ཀྱི་སྙན་ངག་གསར་བ་བདམསོ་དཔྱད་
མཚོ་སྔོན་མི་རིགས་དཔེ་སྐྲུན་



ཡིན་ཚེ་གྲུབ། དངོས་མིང་ཚེ་རིང་ གི་
དོན་གྲུབ།- T968ལོར་མཚོ་སྔོན་ཞིང་
ཁ ཆེན་ཀོས་ནན་རྫོང་མགོ་མང་གྲོང་་་
རྡུལ་རྩི་ཁུག་སྡེ་བར་སྐྱེས། 1993ལོའི་
ལ ཟླ་པར་ནུབ་བྱང་མི་རིགས་སློབ་གྲྭ་ས་
ཆེན་མོའི་བོད་ཡིག་དངོས་གཞི་ཚན་
ཁྱག་ལས་མཐོར་ཕྱིན། ད་ལྟ་མཚོ་
སྟོན་མི་རིགས་དཔེ་སྐྲུན་ཁང་དུས་ལ་
དེབ《སྦྲང་ཆར》གྱི་གཙོ་སྒྲིག་གཞོན་
པའི་ལས་ཀ་གཉེར་བཞིན་ཡོད།
»



WL
EE
0
LOCE
BORD
LLLL
WR
DEDDEDDEDDE
DULE 3DE0323 ELE
100
CODE
LCC
E3323
OCH
Re
LL
DESCRIERE
DE MEDICAL DEL DI
ਨ
DI
DE03030303
ÍBEDDIN
LI
LI
LIZED
con
32
BEDOECD 203
E
121023
bH
MODE



SER
32
00
000
16
OOK
2003
GO
C
DIR ODER
moon03
30
.
.
2003
20
090
ರಕರ
LC50
32



སོ་ལྟ་དང་གཟབ་ཉན།
བོད་ཀྱི་སྙན་ངག་གསར་བ་བདམས་དཔྱད།
ཚེ་གྲུབ་ཀྱིས་བརྩམས།
མཚོ་སྔོན་མི་རིགས་དཔེ་སྐྲུན་ཁང་།



图书在版编目(CIP)数据
守望与倾听,藏语新诗精品赏析,才让当周著,一西
宁;青海民族出版社,2005.6
ISBN 7-5420-1105-7
1,守, I.才... 1.藏族一诗歌文学欣赏一
当代一藏语 N. 1207.25
中国版本图书馆CIP数据核字(2005) 第050969号



སོ་ལྟ་དང་གཟབ་ཉན།
དཀར་ཆག
འབོད་པ།
གླེང་གཞི། ......
... • (1)
ལང་ཚོའི་རྦབ་ཆུ། .....
...རང་གྲོལ།(1)
.….. ལྗང་བུ།(17)
མཁའ་འགྲོའི་གཟུགས་རིས།
འཇུ་སྐལ་བཟང་།(24）
གཡའ་ཤིང་གི་ལོ་མ།
...…....... ལྗང་བུ།(31)
གནའ་བོའི་ཅོང་རྙིང་།………………..
དཔའ་རྩེ།(36)
རྒོད་པོ་དང་ནམ་མཁའ།….…...
...........འཇུ་སྐལ་བཟང་།(42)
དགུན་གྱི་བུ་མོས་དཔྱིད་ཀྱི་ན་ཆུང་སྦྲུམ། །
…..…..….. ལྗང་བུ།(46）
ལྷ་ས། རྒྱང་ཐག་རིང་བའི་གྲོང་ཁྱེར་ཁེར་རྐྱང་ཞིག ................ འཕྲིན་ཁྱུང་།(50）
པ་སངས་ལགས། ..….…
............གངས་བུ་དགའ་སྐྱེད།(55）
དགེ་འདུན་ཆོས་འཕེལ། ..........
...…........འཇུ་སྐལ་བཟང་།（60）
འབོད་པའི་གཡབ་མོ། ...
......... དུར་བུ་རྣམ་གྲགས།(66）
ཉི་ཟླ་རི་བོའི་སྙན་ཚིག
བ.......…...... གཅན་མེ་སྟག(72)
རི་གྲོང༌། བ བ
............. རྒོད་ཕྲུག་དཔལ་འབྱོར།(76)
རྨི་ལམ། ....….……
................ཨོ་རྒྱན་རྡོ་རྗེ།(81)
ལྷོ་བཞུད་ཀྱི་ཆུ་འཛིན། ..…...
.....གཅན་མེ་སྟག(89)



དཀར་ཆག
བརྩེ་དུངས་ཀྱི་སླད་དུ། ....
ལམ་འཕྲད། །
ང་དང་ངའི་ལས་དབང་། ........
སྒྲོལ་དཀར་མཚོ།
བུད་མེད་ཚོ།
རྨ་ཆེན་གངས་རི། ..….....
དགེ་རྒན། མཐོ་སྒང་གི་དར་ལྕོག ............
ང་དང་མེས་པོའི་སེམས་བསྐྱེད། ...........
འཛིན་མའི་གདུང་དབྱངས། ཟ..….……..
སྙན་ངག་གི་རྒྱབ་ལྗོངས། ........….
རྨ་རྒྱལ་སྦོམ་ར། ..…….…..
སྲིན་བུའི་མིག་ཆུ། .....
ཙོང་ཁ་པ། ..………………….
འགྲུལ་བཞུད། ……………....
སྣ་ཟིལ། .………………….……..
འཁོར་བའི་སྙིང་བོ། .....…….…
ཞིང་གྲོང་གི་སྙན་ངག…....….….
བྱམས་དུངས་ཀྱི་རྨི་ལམ། .......
ཆགས་འཇིག ….…………
གཅེས་ཕྲུག ...............
དྲིན་གཟོ། ..........
མཇུག་བྱང་། .……
...... གཅན་མེ་སྟག(94)
..འཇུ་སྐལ་བཟང་།(100)
......... འཆི་མེད།(104)
........ ལྡོང་ཆུ་ཤེལ།(109)
.….......དབྱངས་གོ་སྒྲོལ་མ།(117)
...... གཟུངས་ཕྱུག་སྐྱིད།(124)
..….......…..ཚེ་བརྟན་རྒྱལ།(130)
..........གངས་ཞུན།(135)
.……..…... ལྷ་རྒྱལ་ཚེ་རིང་།(142)
.…….…….. གངས་ཞུན།(152)
.............. ཡེ་ཤེས་བཟང་བོ།(160）
....རྒྱ་ཡེ་བཀྲ་ཤིས་ཕུན་ཚོགས།(165)
………….………………. གཅན་རང་སད།(171)
...... བ༠༠ ... བ བ བ བྱ་མདོ་རབ་རྒྱས།(176)
....…..…......འཇུ་སྐལ་བཟང་།(193)
......... གངས་ཞུན།(197)
རམས་ཚེ་བྷོ།(209)
............རྒྱ་གྲོལ།(219)
........ འབར་རྡེའུ།(228)
.............བདེ་སྐྱིད་སྒྲོལ་མ།(234)
........གངས་ཞུན།(241)
བབ བ བ བ•• (249)
༠༠༠ ༠༠རམ་



སོ་ལྟ་དང་གཟབ་ཉན།
གླེང་གཞི།
《 སོ་ལྟ་དང་གཟབ་ཉན 》ལས་ཐོན་པའི་ནུས་པ།
རྩོམ་རིག་དཔྱད་བརྗོད་ཀྱི་རི་སྒང་ནས་སྒྲུང་གཏམ་སྙན་ངག་ཚིག་ལྷུག་
སོགས་ཀྱིས་གྲུབ་པའི་སྐྱེད་ཚལ་ཆེན་པོར་སོ་ལྟ་ཞིག་བྱས་ཏེ་ཉམས་འགྱུར་འབུམ་
གྱིས་ཕྱུག་པའི་སྤྱི་ཚོགས་འཚོ་བ་ལས་འོངས་ཤིང་། དཔལ་ཡོན་གཉིས་ཀྱིས་རེས་
མོས་སུ་བཏེགས་པའི་སྙན་འཇེབས་རོལ་མོ་ལ་གཟབ་ཉན་ཞིག་བྱས་ན་ངོ་མཚར་
ལྟད་མོ་མཐོང་ཞིང་རྨད་བྱུང་འཕྲིན་བཟང་ཐོས་པར་འགྱུར་བ་ལ་ཐེ་ཚོམ་ཅི།
མྱུལ་ཞིབ་པའི་སོ་ལྟ་བྱེད་ས་སྤྱིར་བཏང་གིས་མཐོ་དགོས་པ་ཡིན། དེ་བཞིན་
རྩོམ་རིག་དཔྱད་བརྗོད་བྱེད་མཁན་གྱི་བསམ་བློའི་རྨང་གཞི་དང་གཞུང་ལུགས་ཀྱི་
ཆུ་ཚད་ཀྱང་མཐོ་དགོས་ཏེ། མཐོ་ས་ནས་མ་གཏོགས་མིག་རྒྱང་དང་ཁྱབ་རྒྱུ་མི་
འོང་བའི་ཕྱིར། དེ་ཡང་རྩོམ་རིག་གི་དཔྱད་བརྗོད་བྱེད་མཁན་ཞིག་ཡིན་ཕྱིན། །
རྩོམ་རིག་གི་ལོ་རྒྱུས་དང་། རྩོམ་རིག་གཞུང་ལུགས། རྩོམ་རིག་དཔྱད་བརྗོད་ཀྱི་
གཞུང་ལུགས་ལ་མཁས་དགོས་ལ། མ་མཐའ་ཡང་དེ་དག་གི་སྐོར་གྱི་རྒྱུན་ཤེས་ཀྱི་
རྨང་གཞི་མཐུག་པོ་ཞིག་འཛོམས་ཚེ་ད་གཟོད་དགོས་ངེས་ཀྱི་ལག་ཆེ་རང་ལ་ཡོད་
པར་གྱུར་པ་ཡིན། ལྷག་པར་དེང་གི་དུས་རབས་འདིར་རྩོམ་རིག་གི་གྲུབ་མཐའ་
སྣ་ཚོགས་ཤིག་ནང་ལོགས་སུ་ནང་འདྲེན་བྱས་ཡོད་པ་དང་། བསམ་བློའི་རླབས་



• གླེང་གཞི།
རྒྱུན་མང་བོ་ཞིག་གི་མྱུ་གུའང་ཡུལ་གྲུ་མང་བོར་འབུ་བཞིན་ཡོད། ཕྱི་གླིང་ཁམས་
ནས་འོངས་པའི་རིག་པའི་དངོས་པོ་དེ་དག་ལ་བཟང་ངན་སྣ་ཚོགས་ཡོད་ཅིང་། །
དུག་དང་སྨན་གྱི་ནུས་པ་བཞིན་ང་ཚོ་ལ་ཕན་གནོད་ཀྱི་ཆའང་སོ་སོར་འགྱུར་བའི་
ཕྱིར། རྗེས་སུ་འབྲང་རྐྱང་དང་། དཔྱོད་མེད་ཀྱིས་བེད་དུ་སྤྱོད་རྐྱང་ག་ལ་ཡིན།
ནང་ལོགས་སུ“མཁས་བརྒྱ་འགྲན་གླེང་། མེ་ཏོག་མཉམ་བཞད”ཀྱི་བྱེད་ཕྱོགས་
ཚུལ་ལྡན་དུ་སྤྱོད་པ་ཧ་ཅང་ཤུགས་ཆེ་བས་བསམ་བློའི་རླབས་རྒྱུན་ངན་པ་འགོག་
སླ་བ་དང་། ཤུགས་རྐྱེན་ངན་པ་སེལ་སླ་བ་ཡིན་ཏེ། ཕྱོགས་གཞན་ཞིག་ནས་སྨྲས་
ན་མཁས་ཆེན་མང་བོ་འབུམ་ཕྲག་ལ་ཉེ་བ་ཡོད་པ་དང་། ཏང་གི་སྔོན་ཐོན་རིག་
གནས་དར་སྤེལ་བྱེད་རྒྱུར་བཏོན་པའི་ཡང་དག་པའི་སྲིད་ཇུས་ཡོད་པའི་རྐྱེན་
གྱིས་ཡིན་ནོ། །བོད་ཀྱི་ས་ཁུལ་དུའང་གྲུབ་མཐའ་དམན་པའི་ངན་ཤན་དང་།
བསམ་བློའི་རྫོབ་པོའི་གྲིབ་ནག་གི་རིགས་ཞུགས་ཤིང་ཁེལ་པ་ཅན་ཡོད་དེ།
བརྩམས་ཆོས་གང་ཞིག་རྒྱ་ཆེ་བའི་ཀློག་པ་པོར་དམིགས་ནས་བྲིས་པ་མིན་པར་་་་་
རང་གི་ཡོངས་སུ་འཁྲུགས་ཤིང་འཁྲིགས་པའི་བསམ་གཞིག་གིས་བ སྐྱིལ་པའི་ཚིག་
ཉོག་གི་རྒྱ་མཚོ་སྣག་ཤོག་གྲོན་བྱེད་དུ་སོང་བར་བརྟེན། སུས་ཀྱང་མི་གོ་ཞིང་གང་
ལའང་མི་མཁོ་བའི་དངོས་པོར་གྱུར་ལ། དེའི་ཕྱིར་རང་ཉིད་ཁྱིམ་གྱི་གྲུ་ཁའི་ཐལ་
གཞོང་ནང་གི་གད་སྙིགས་སུ་སོང་བ་མིན་ནམ། ཡང་དྲག་སྐྱོད་པའི་གྲུབ་མཐའ་
དང་དེ་སྨྲ་བ་འགའ་རེའི་རྗེས་སུ་ཞུགས་པ་དག་གིས་སྙན་ངག་ངོ་མ་ཞིག་ཡིན་ན་
འགྲེལ་བ་རྩོམ་རྒྱུ་མེད་ཟེར་ལ། དེ་ལྟར་ན་སྙན་ངག་ནི་སྐད་ཆས་བརྗོད་པ་མིན་
ཟེར་བ་དང་ཅི་ཁྱད། སྤྱིར་སྙན་ངག་ཡིན་ན་སྐད་ཆ་ཡིན་པས་ཁྱབ་པ་དང་། །
སྐད་ཆ་ཡིན་ན་འགྲེལ་རྒྱག་རྒྱུ་ཡོད་པས་ཁྱབ་དགོས། སྨྱོ་ལབ་མྱོས་གཏམ་ཡིན་ན་
གཞན་གྱིས་བརླམས་ཤིང་ཆང་རག་གིས་ཤེས་པ་ཡོངས་སུ་ཉམས་པར་བྱས་པས་



སོ་ལྟ་དང་གཟབ་ཉན།
དེ་དག་གི་ལབ་བརྡོལ་ལ་དམིགས་ས་གཏད་ཡུལ་ཅི་ཡང་མེད་ན་འགྲེལ་མེད་་་༌་
པའང་ཤིན་ཏུ་བདེན། དེས་ན་བློ་རྣལ་ལ་གནས་བཞིན་སྙན་ངག་འགྲེལ་མེད་དུ་
སྨྲ་བའང་ཅིས་ནོངས་སམ། སྤྱིར་ཚོགས་གསུམ་གྱི་ངོ་བོར་གྲུབ་པ་གང་ཞིག་ནང་
རྒྱུ་ཕྱི་རྐྱེན་དག་གིས་བསྒྱུར་པས་རྣམ་པ་དང་སྣང་ཚུལ་ཕུན་སུམ་ཚོགས་པ་འབྱུང་
ལ། དེ་ནི་ཚིག་རྣམས་སྔ་ཕྱིའི་འགྲེལ་དང་སྐབས་བབ་སྟོབས་ཀྱིས་གཞན་དང་
གཞན་ལ་འབྲེལ་ནས་འགྲོ་རྒྱུ་ཡོད་པས་སྐྱེད་འབུད་པའི་ཆ་ཞིག་ཡོད་པ་མངོན་་་་་
མོད། འོན་ཀྱང་སྐྱེད་བུད་ནས་རྫོགས་རྒྱུ་མེད་པ་ཞིག་ག་ལ་ཡོད། ཚིག་རང་གི་
ཐུན་མིན་གྱི་ཆ་རྐྱེན་ལ་བརྟེན་ནས་འཇུ་མི་ཕམ་པས་སྙན་ངག་ཤོ་ལོ་ཀ་གཅིག་ལ་
འགྲེལ་གྱི་དོན་ཚན་བརྒྱད་སོགས་གསུངས་པ་ཡིན་ཏེ། གལ་སྲིད་དེ་འདྲའི་ཐུན་
མིན་གྱི་ཆ་རྐྱེན་རང་སྟེང་ན་མེད་པའི་ཚིག་གམ་ཤོ་ལོ་ཀ་གཅིག་ཁོང་ལ་ཕུལ་ཏེ་་་་་
འགྲེལ་མང་གསུངས་ཤིག་ཅེ་ན་ཁོང་ཡང་འགྲེལ་གཉིས་ཙམ་གསུང་བ་ལའང་་་༌༌་
ཐབས་རྡུགས་པར་འགྱུར། རྒྱུ་མཚན་ནི་དངོས་པོའི་ཆོས་ཉིད་དང་འགལ་ཐབས་
མེད་པས་ཡིན། དེས་ན་སྙན་ངག་ཚན་པ་གཅིག་ཀློག་པ་པོ་བརྒྱས་བཀླགས་ན་གོ་
བ་མི་འདྲ་བ་བརྒྱ་རེ་ལོན་རྒྱུ་ཡོད་ཚུལ་ཤོད་པ་རྣམས་བརྟག་དགོས་པའི་གནས་ཏེ།
མ་བརྟགས་ཉམས་དགའི་ཚུལ་དུ་ཟབ་དོན་རྟོགས་པའི་སྒྲོབ་ཉམས་དང་། ལེགས་
བ ཤད་དཔེ་མེད་ཐོས་སོང་བའི་ཚུལ་གྱིས་ཁེངས་ཉམས་སྟོན་རྒྱུ་ག་ལ་ཡོད། །
གཞུང་ལུགས་ཡང་དག་གི་ཁྲིད་སྟོན་ལ་མ་བརྟེན་པར་འོལ་ཚོད་ཀྱིས་ང་ཚོ་གར་་་་
ཡང་མི་ཕྱིན་པའི་ཚུལ་འདི་རྟོགས་གལ་ཆེ་ལ། ཁྱད་པར་དུ་ལམ་ལོག་ལ་གོལ་ན་
ཕྱིར་ལྡོག་པར་དཀའ་བ་དང་གནོད་པ་བརྗོད་ཀྱིས་མི་ལང་བའི་ཚུལ་རྣམས་་་་་་་་
གཞར་ཡང་ང་ཚོའི་གཞེན་སྐུལ་གྱི་ཅོང་བརྡར་འགྱུར་རྒྱུ་དེ་བས་ཀྱང་གལ་ཆེ་བར་
སྙམ་མོ།།



• གླེང་གཞི། །
རྩོམ་རིག་དཔྱད་བརྗོད་འདི་བརྩམས་ཆོས་ཀྱི་རིན་ཐང་འཇལ་བྱེད་ཀྱི་ཉ་ག་
ཉག་ཅིག་མིན་ཀྱང་ཀློག་པ་པོ་དང་བརྩམས་ཆོས་བར་དུ་མཚམས་སྦྱོར་གྱི་ནུས་པ་
འདོན་བྱེད་ཀྱི་ལག་ཆ་གལ་ཆེན་ཞིག་ཡིན། རྩོམ་རིག་འཕེལ་རྒྱས་སུ་གཏོང་བའི་
ལས་དོན་ལ་མཚོན་ན་མེད་དུ་མི་རུང་བའི་གྲུབ་ཆ་གལ་ཆེན་ཞིག་ཀྱང་ཡིན། ཀློག་
པ་པོ་ཡིན་མིན་གྱི་ངོས་ནས་རྩོམ་རིག་དཔྱད་བརྗོད་བྱེད་མཁན་ཡང་ཀློག་པ་པོ་་་་
ཡིན་པར་མ་ཟད། དེ་དག་ནི་བརྩམས་ཆོས་གང་གི་རིན་ཐང་ཇི་ལྟར་ཡིན་ཚུལ་
ཀློག་པ་པོ་དཀྱུས་མ་དག་ལ་སྟོན་པར་བྱེད་པའི་རྩོམ་རིག་བརྩམས་ཆོས་དག་གི་་་་
རིན་གོང་གཏམ་མཁན་གྱི་དམིགས་སུ་བསལ་པའི་ཀློག་པ་པོ་ཡིན་ཏེ། སྤྱིར་
བཏང་གིས་ཁོ་ཚོ་ལ་མིག་རྣོན་པོ་དང་རྣ་གསང་བོ་ཡོད་པས་བརྩམས་ཆོས་
བཀླགས་པ་བརྒྱུད་ནས་བརྩམས་ཆོས་ཀྱི་དར་རྩ་ན་འཕར་གྱིན་ཡོད་པ་དེ་ད་
རྒྱས་ཀྱི་རྩ་ཡིན་ནམ་ཡང་ན་ཉམས་རྒུད་ཀྱི་རྩ་ཡིན་པའི་ཚུལ་མྱུར་དུ་མྱོང་ཐུབ་ལ། །
དེ་ལས་རྩོམ་པ་པོའི་ལྟ་བ་དང་ལངས་ཕྱོགས་རྟོགས་ཐུབ་པར་མ་ཟད། དེའི་
བསམ་བློའི་ཟབ་ཁྱད་དང་གོ་རྟོགས་མཐོ་དམའ་ཡང་ཤེས་ཐུབ་པ་དང་། དེས་
ཀློག་པ་པོར་བཟུང་བའི་རྣམ་འགྱུར་དང་གསར་རྩོམ་གྱི་མཐར་ཐུག་དམིགས་ཡུལ་
མཐོན་པོ་ཡིན་མིན་ཀྱང་རྟོགས་ཐུབ་པ་ཡིན། རྩོམ་པ་པོས་མི་ཚེ་སྙིང་བོའི་རིན་
ཐང་ཆེན་པོ་ལོན་ཡོད་མེད་དང་། ཁོས་གསར་རྩོམ་བྱས་པའི་བརྩམས་ཆོས་ལ་
རིན་ཐང་ནོགས་མོས་ཆེས་ཆེར་ལྕི་བ་ཡིན་མིན་དེ་ཁོའི་བརྩམས་ཆོས་ལས་ཤུགས་
ཀྱིས་མཚོན་པའི་འཇིག་རྟེན་ལྟ་བ་དང་། མི་ཚེའི་ལྟ་ཚུལ། རིན་ཐང་ལྟ་བ་
བཅས་ཀྱིས་རྟོགས་ཐུབ། རྩོམ་རིག་བརྩམས་ཆོས་ལ་རོལ་མྱོང་བྱེད་མཁན་གྱི་
ཀློག་པ་པོ་དང་། དེ་ལ་དཔྱད་པ་རྗོད་མཁན་གྱི་གཞུང་ལུགས་གཉིས་ནི་བརྩམས་
ཆོས་ཡུན་དུ་གནས་མིན་དང་། རྩོམ་མཁན་རླབས་ཆེན་ཡིན་མིན་ཐག་གིས་



•སོ་ལྟ་དང་གཟབ་ཉན།
གཅོད་མཁན་ཡིན་ལ། དེའི་ཐད་རྩོད་པ་སྤྱིར་བཏང་གིས་མེད་མོད། འོན་ཀྱང་
དུས་རབས་སོ་སོར་རོལ་མྱོང་གི་དགའ་ཕྱོགས་མི་འདྲ་བ་སྣ་ཚོགས་འབྱུང་བའི་་་་་
དབང་གིས་ཀློག་པ་པོའི་དཔུང་སྡེ་དང་དཔྱད་པ་རྗོད་མཁན་གྱི་གྲལ་སྟར་ཡོང་སྣེ་
གཅིག་ཡུག་གཅིག་མིན་པས་ཕྱོགས་འདིས་རྩོམ་པ་པོ་རླབས་ཆེན་དང་། བརྩམས་
ཆོས་ཕུལ་བྱུང་ཡིན་ཅེས་པར་གཞན་གྱིས་དེ་ལས་ལྡོག་པར་སེམས་མཁན་ཡོད་་་༌་
ཤག་ཤག་ཡིན། གང་ལྟར་དུས་རབས་ལ་ལྟོས་པ་མེད་པར་མི་དམངས་ཀྱིས་
དགའ་བསུ་བྱ་ཡུལ་དུ་གྱུར་པ་ཞིག་ཡིན་ཕྱིན། རྩོམ་མཁན་རླབས་ཆེན་དང་། །
རྩོམ་པ་ཕུལ་བྱུང་དུ་ངང་གིས་སོང་བ་ཡིན་ནོ།།
ན་གཞོན་པའི་དཔྱད་པ་རྗོད་མཁན་ཚེ་རིང་དོན་གྲུབ་ལགས་ཀྱིས་ཉེ་བའི་ལོ་
འགའི་རིང་བརྩམས་པའི་དཔྱད་བརྗོད་རྩོམ་ཡིག་བཅུ་ཕྲག་འགའ་ཡོད་པ་དེ་དག་
སྙན་ངག་གཙོ་ཡིན་པའི་དཔྱད་པ་ཡིན་ལ། དཔྱད་པ་ཕྲན་བུ་རེ་རེའི་ཆིངས་སུ་
བརྗོད་དོན་ཚང་བར་དམ་པོར་བྱས་ཡོད་པ་རྐྱང་རྐྱང་རེད། རྗོད་བྱེད་ཀྱི་ཆ་ནས་
སྤྲོས་པ་དྲག་པས་ཀློག་པ་པོས་མཐོང་ཙམ་ཉིད་ནས་བཀླག་གོ་སྙམ་པའི་སྤྲོ་བ་་་་༌༌་
ཉམས་བྱེད་ཀྱི་རྒྱུ་མེད་ཅིང་། ཡིག་ཚོགས་ཤིན་ཏུ་ཉུང་བས་ཡུད་ཙམ་གྱིས་ཀྱང་
བཀླགས་ནས་རྫོགས་ཐུབ་པ་མང་བས་དཔྱད་པ་ཕྲན་བུ་ཞེས་པ་མིང་དོན་ཀུན་་་་་་
ནས་འབྱོར། ་བརྗོད་བྱ་ཚིགས་བཅད་སྙན་ངག་དང་ལུགས་གསར་སྙན་ངག་གི་
ལུས་ལ་བརྟེན་པའི་འཇིག་རྟེན་དུངས་ཀ་བརྗོད་པ་ཅན་དང་། མི་ཚེའི་གནས་
ལུགས་ཟབ་མོ་ཅན་བརྗོད་པ། སྤྱི་ཚོགས་གནད་དོན་ལ་དམིགས་པ་ཅན། རང་
བྱུང་ཁོར་ཡུག་གི་བདེ་འཇགས་དང་སྲུང་སྐྱོབ་ལ་གཟས་པ་ཅན། རིག་གནས་
སློབ་གསོའི་གནད་འགག་ལ་གཏད་པ་ཅན། མི་ཆོས་ཀུན་སྤྱོད་བླ་མེད་རྒྱུན་འཛིན་
དར་སྤེལ་གཏོང་བར་ཁ་ཕྱོགས་པ་ཅན་བཅས་དཔྱད་གཞིའི་ཡུལ་དུ་བཟུང་ཡོད་་་་



• གླེང་གཞི།
པས་སློབ་གསོ་དང་ཡར་སྐུལ་གྱི་ནུས་པ་འབྱིན་ལ། དེང་གི་སྔོན་ཐོན་རིག་གནས་
དར་རྒྱས་སུ་གཏོང་དགོས་པའི་བླང་བྱའི་དགོངས་དོན་ལའང་ཤིན་ཏུ་མཐུན། །
རྗོད་ཚུལ་ཡང་དཀྱོག་བཤད་དང་སྒམ་པོར་རློམ་པའི་བཤད་སྟངས་མི་འཛིན་པར་
ཐད་ཀར་བརྗོད་སྙིང་ལ་གཞོལ་པ་ཅན་ཁོ་ན་འབྱུང་ཞིང་། མཐོ་བཤད་དམའ་
བཤད་མེད་པར་སྙོམས་པོར་འཇུག་པ་དང་། སྐྱོན་ཡོན་གཉིས་ཀར་མཛུབ་མོ་རི་
སྟོན་ཙམ་མིན་པར་མིག་ཐོགས་ལག་ཟིན་དུ་སྟོན་པར་བྱེད་པ། དེང་རབས་ཀྱི་
ཤེས་བྱ་དང་ལྟ་བ་སྤྱད་ནས་བརྟག་ཡུལ་ལ་དཔྱད་པ་གཏོང་བ་བཅས་ཀྱི་ཁྱད་ཆོས་
ལྡན། །
རྩོམ་པ་པོས་ཚིག་གི་ཁོང་ཡངས་སུ་བཏུམ་པའི་བརྗོད་བྱ་གཙོ་བོ་དང་དཔྱོད་
པ་པོས་ངག་གི་ཕྲེང་ཚོགས་ལས་བཙོ་སྦྱངས་བྱས་པའི་བརྗོད་སྙིང་གཉི་ག་ལྟོ་་༌༌༌༌་
འགྲིག་མིན་སྣ་ཚོགས་འབྱུང་མོད། གང་ལྟར་དཔྱོད་པ་པོའི་ལྟ་བ་རྟོགས་པ་
མཐོན་པོ་ཞིག་ཡིན་ཕྱིན་དེས་ཀློག་པ་པོའི་གོ་བ་དང་མྱོང་ཚོར་དེ་རོལ་མྱོང་གི་རྩ་
དོན་གྱིས་མཛུབ་སྟོན་བྱས་པ་དང་། བརྩམས་ཆོས་བྱེ་བྲག་པ་ལ་རོལ་མྱོང་བྱེད་
པར་རམ་འདེགས་བྱས་པ་བརྒྱུད་ནས་རང་གི་བསམ་པ་དང་ཕལ་ཆེར་གཅིག་་་་་་
མཐུན་དུ་ཡོང་བར་བྱེད་ཐུབ། རྩོམ་མཁན་ཀློག་མཁན་དཔྱོད་མཁན་གསུམ་པོ་
བརྩམས་ཆོས་གཅིག་གི་ནང་དུ་བསམ་ཚུལ་ཀུན་ནས་མཐུན་པ་འབྱུང་དཀའ་
ཡང་། སྨྲ་ཤེས་དོན་གོ་བའི་ནུས་པ་ལ་བརྟེན་ནས་ཕལ་ཆེར་ཕྱོགས་མཚུངས་སུ་
འགྲོ་བའི་འབྲས་བུ་འབྱུང་དགོས། སྐད་ཆ་ནི་བསམ་གཞིག་གི་ཐད་ཀར་མཚོན་
བྱེད་ཡིན་ལ། ཁྱད་ཆོས་ཇི་ལྟར་མངོན་ཆུང་གི་ཚུལ་དུ་བསྟན་ཀྱང་སྤྱིར་བཏང༌
གིས་གོ་ནུས་པ་ནི་སྐད་ཆའི་ངོ་བོའི་ཕྱོགས་ཤིག་ཡིན་པར་སྙམ། གཞན་ཡང་དེས་
ཚིག་རྒྱན་འགའ་རེའི་ནུས་པས་ཤིན་ཏུ་མངོན་ཆུང་གི་རིགས་འབྱུང་བ་དང༌། དེ་



བསོ་ལྟ་དང་གཟབ་ཉན།
འདྲའི་རིགས་ཅུང་ཙམ་རྟོགས་དཀའ་བ་ཡིན་པའང་ཁས་ལེན་ནོ། །༩ སོ་ལྟ་དང་
གཟབ་ཉན）གྱིས་སྙན་ངག་པ་དང་སྙན་ངག་ལ་སྤྲོ་བ་རྣམས་ཀྱི་བར་དུ་གཅིག་་་་
གིས་སེམས་ནང་གི་རིག་པ་དང་བརྩེ་བའི་འོད་སྣང་སྤྲོ་བྱེད་དང་། ཅིག་ཤོས་ཀྱིས་
དེ་འདྲའི་འོད་ཀྱི་རྦ་རླབས་སྡུད་པར་བྱེད་པ་ལ་མཛའ་གཅུགས་དར་ལིང་རིང་མོ་
ཞིག་འཐེན་པའི་ལས་སུ་ཡོངས་ནས་ཞུགས་པ་ཡིན་པས། བརྩམས་ཆོས་མཚམས་
སྦྱོར་བྱེད་པ་དང་རོལ་མྱོང་བྱས་པ་བརྒྱུད་ནས་ཀློག་པ་པོ་རྣམས་ལ་རིག་པའི་་༌་་་་
དཔལ་དང་མཛེས་པའི་ཉམས་ལས་ཐོན་པའི་ངོ་མཚར་ལྟད་མོ་ཞིག་མཐོང་བ་་་་
རམ་འདེགས་ཀྱི་ནུས་པ་མི་ཆུང་བ་ཞིག་འདོན་རྒྱུ་ཡིན་པར་ཡིད་ཆེས་ཡོད་དོ།།
༩ སོ་ལྟ་དང་གཟབ་ཉན》གྱི་བྱེད་པ་པོ་ན་གཞོན་ཡིན་པའི་ཆ་ནས་དེང་གི་
གཞུང་ལུགས་གསར་བས་རང་གི་ཀླག་པར་དྲག་ཆས་སྤྲས་ཡོད་པ་དང་བསམ་བློ་
གསར་བས་རང་གི་སྙིང་སྟོབས་ལ་སྲོག་ཤིང་བཙུགས་ཡོད་ཕྱིར། དཔྱད་བརྗོད་ཀྱི་
ཐབས་ཤེས་ཀྱང་དུས་རབས་ལ་འཚམ་པ་དག་སྤྱད་ཡོད་དེ། དཔེར་ན་སྔོན་ཆད་
ཀྱི་དཔྱད་བརྗོད་སྤེལ་སྟངས་ལྟར་བསམ་བློའི་ནང་དོན་དང༌། སྒྱུ་རྩལ་གྱི་ཁྱད་
ཆོས། སྐད་ཆའི་བཀོལ་སྤྱོད་སོགས་རེ་རེ་བཞིན་དཔྱད་པ་གཏོང་བའི་སྲོལ་དོར་
ཡོད་པར་མ་ཟད། དོན་མེད་དུ་དབྱངས་རྟ་མཐོན་པོར་འགྱོགས་པ་དང་། རིན་
ཐང་མེད་པའི་ཁ་གཡང་མཐོན་པོར་སྒྲོག་པ་ལྟ་བུའི་ཞད་ཀྱང་རྩ་བ་ཉིད་ནས་་་་་་
སྤངས་ཡོད། དེ་ནི་དོན་མེད་ཀྱི་ཆོ་ག་ཨུ་ཚུགས་ཀྱིས་ཚང་བར་བྱེད་པ་དང་།
འབྲེལ་མེད་ཀྱི་ཨ་ལོང་ཡང་ལོང་སྦྲེལ་བར་བྱེད་པའི་རིགས་ཀྱི་སྐྱོན་མཚང་གི་ངང་
ཚུལ་རྣམས་འགོག་ཆེད་ཡིན་པ་སྨོས་ཅི་འཚལ། དེ
སྐབས་སུ་གང་བབ་ཀྱི་བརྗོད་བྱ་རྣམས་རྗོད་བྱེད་ལེགས་པའི་རྩལ་གྱིས་་་༌༌་
གནད་ལ་ཐིངས་པར་བརྗོད་ཡོད་པ་དང་། ཀློག་པ་པོ་རྣམས་ལ་ངོ་འཕྲོད་དགོས་



གླེང་གཞི།
པའི་ནང་དོན་དག་དངོས་གནས་བཟང་བོར་སྤྲད་འདུག བརྟགས་ཤིང་དཔྱད་
པའི་སྙན་ངག་རྣམས་ཕལ་ཆེར་ལུགས་གསར་གྱི་སྙན་ངག་ཡིན་པ་དང་། དེ་
དག་ཀྱང་ཕལ་ཆེར་ཚིག་དོན་ཉིས་ཆ་ནས་ཤིན་ཏུ་ལེགས་པའི་རིགས་སུ་འགྲོ་ལ། ༢
གསར་དར་གྱི་ལུས་འདི་ལ་ཞུགས་པའི་སྙན་ངག་དག་ལ་མཚམས་ཚིགས་གསལ་་
བའི་དོ་མཉམ་གྱི་མཛེས་པ་དང་། འགྱུར་ཁུགས་སྙན་པའི་རོལ་མོའི་འཇེབས་པ་
དེ་ཅུང་ཙམ་ཞན་ནའང་། སྙན་ངག་གི་ཁྱད་ཆོས་གཙོ་བོ་ཚང་བ་ཡིན་པས་སྙན་
ངག་ཡིན་མིན་ལ་ཐེ་ཚོམ་མེད། ཞན་ཆ་ཆུང་ངུ་དེའི་རིགས་རང་ཉིད་འཕེལ་རྒྱས་
སུ་འགྲོ་བའི་གོ་རིམ་ཁྲོད་ངང་གིས་སེལ་བར་འགྱུར་བའང་གདོན་མི་ཟ། །
བོད་ཀྱི་རྩོམ་རིག་གི་དཔྱད་གཏམ་རྗོད་མཁན་གྱི་དཔུང་སྡེ་ལ་རྨང་གཞི་་་་་་
མཐུག་པོ་ཞིག་མེད་ཅིང་། དཔྱོད་པ་པོའི་གྲངས་ཀའང་ཉུང་ཉུང་ཙམ་ལས་མེད།
དེ་དག་ལས་ཀྱང་བོད་ལ་ཆེད་ལས་ཀྱི་དཔྱོད་པ་པོ་ནི་ཕལ་ཆེར་བགྲང་རྒྱུ་མེད་
པའི་ཚོད་རེད། རྩོམ་རིག་ལས་དོན་འཕེལ་རྒྱས་སུ་འགྲོ་བ་ལ་རྩོམ་པ་པོ་དང་།
རྩོམ་སྒྲིག་པ། ཀློག་པ་པོ། དཔྱོད་པ་པོ་བཅས་ཀྱིས་ཐུན་མོང་གི་སྟོབས་ཤུགས་
འདོན་དགོས་པ་དང་། དེ་དག་ལས་གཅིག་ལ་གནད་དོན་བྱུང་ན། གཞན་དག་
རྣམས་ལའང་ཆེ་ཆུང་ལ་མ་ལྟོས་པར་གནད་དོན་འབྱུང་ངེས་པར་ཐེ་ཚོམ་མེད། །
རྩོམ་རིག་བརྩམས་ཆོས་ནི་དམིགས་བསལ་གྱི་ཚོང་རྫས་ཤིག་ཡིན་པའི་ཆ་ནས། །
དེ་ཉིད་ཐོག་མར་ཐོན་སྐྱེད་བྱེད་མཁན་ནི་རྩོམ་པ་པོ་ཡིན་པ་དང་། དེ་དམིགས་
བསལ་ཚོང་རྫས་སུ་སྐྲུན་མཁན་ནི་རྩོམ་སྒྲིག་པ་ཡིན་ཅིང་། བརྩམས་ཆོས་ཀྱི་ངོ་
བོའི་ཐོག་གི་རིན་ཐང་ནི་དེའི་སྤྱི་ཚོགས་ཕན་ཡོན་དང་དཔལ་འབྱོར་ཕན་ཡོན་་་་་
གཉི་གས་མཚོན་གྱིན་ཡོད་དེ། གལ་སྲིད་ཕན་ཡོན་སྔ་བ་དེ་ཆུང་ན་ཕྱི་མ་ཆེ་ཡང་
སྙིང་བོས་དབེན་པ་སྨོས་མ་དགོས། དམིགས་བསལ་ཚོང་རྫས་དེ་ཉོ་མཁན་ནམ་



•སོ་ལྟ་དང་གཟབ་ཉན།
དེས་ཐད་ཀར་ཞབས་འདེགས་ཞུ་ཡུལ་ནི་རྒྱ་ཆེ་བའི་ཀློག་པ་པོ་རྣམས་ཡིན། ཚོང་
རྫས་དེའི་རིན་གོང་གཏན་འབེབ་བྱེད་མཁན་ནི་དཔེ་སྐྲུན་ཁང་ཡིན་པ་དང་། །
ཚོང་རྫས་དེའི་བླ་ན་མེད་པའི་རིན་ཐང་འཇལ་མཁན་ནི་ཀློག་པ་པོ་དང་རྩོམ་རིག་
དཔྱད་གཏམ་རྗོད་མཁན་རྣམས་ཡིན། ཕྱོགས་གཞན་ཞིག་ནས་སྨྲས་ན། བསམ་
བློའི་རྒྱགས་ཕྱེ་རུ་གྱུར་པའི་བརྩམས་ཆོས་ཕུལ་བྱུང་རྣམས་ལ་སྤྱི་ཚོགས་ཀྱི་ཕན་་་་་
ཡོན་བརྗོད་ཀྱིས་མི་ལང་བ་ཡོད་པས་དེའི་རིན་ཐང་ཡང་གཞལ་མེད་ཡིན་ནོ།།
ཚེ་རིང་དོན་གྲུབ་ནི་སྙན་ངག་གི་རྩོམ་སྒྲིག་པ་ཞིག་ཡིན་པའི་ཆ་ནས་ཁོས་་་་་
སྙན་ངག་ལ་དཔྱད་གཏམ་བརྗོད་ན་སྟབས་བདེ་དང་མཐུན་རྐྱེན་མང་བོ་རང་་་་་་
རྫོགས་སུ་ཡོད་པ་སྨྲས་མ་དགོས། རྩོམ་རིག་ཞིབ་འཇུག་དང་དཔྱད་བརྗོད་ཀྱི་
ལས་དོན་ལ་མོས་པ་ཆེ་ཞིང་བློ་ཁ་བརྟན་པོར་ཡོད་པས་ལོ་འདི་འགའི་རིང་ལ་་་་་་
གྲུབ་འབྲས་མི་དམན་པ་བླངས་དང་ལེན་བཞིན་ཡོད་ཅིང་། དཔེ་དེབ་རིན་ཐང་
གི་ཁྱོགས་པ་འདི་བསྐྲུན་པ་དང་ཡོངས་ཁྱབ་ཏུ་བཀྲམ་པའི་རྨང་གཞིའི་ཐོག བོད་
ཀྱི་རྩོམ་རིག་དཔྱད་བརྗོད་ལས་དོན་ལ་སྔར་ལས་ཆེ་བའི་སྟོབས་ཤུགས་འབུལ་རྒྱུ་
དང་སྔ་མོ་ནས་རྩོམ་རིག་དཔྱད་བརྗོད་ཐད་ཀྱི་མཁས་ཆེན་དུ་འགྱུར་རྒྱུའི་རེ་བ་ཆེ་
ལགས། །
ཞེས་གཉའ་བློ་གྲོས་རྒྱལ་མཚན་གྱིས་ཞིང་ཆེན་དབུས་འགྱུར་གྲོང་ཁྱེར་ཟི་
ལིང་དུ་སྤྱི་ལོ 2002 ལོའི་ལོ་མཇུག་ཏུ་བྲིས་པ་དགེ་བར་གྱུར་ཅིག་གུ།



E
ਪਹਿਲੇਬਸ
ਗਏ ਆ ਗਏ ਅਤੇ
Me



སོ་ལྟ་དང་གཟབ་ཉན།
ལང་ཚོའི་རྦབ་ཆུ།
རང་གྲོལ།
སྔོ་ཞིང་བསངས་པའི་ནམ་མཁའ།
དྲོ་ཞིང་འཇམ་པའི་ཉི་འོད །
ཡངས་ཤིང་ཆེ་བའི་ས་གཞི།
མཛེས་ཤིང་སྡུག་པའི་མེ་ཏོག
མཐོ་ཞིང་བརྗིད་པའི་ལྷུན་པོ…..
ཨེ་མ
དེ་ལས་ཀྱང་ཉམས་དགའ་བ་ནི།
མདུན་ཕྱོགས་ཀྱི་བྲག་ངོས་གཟར་བོ་ན།
ཆལ་ཆིལ་དུ་འབབ་པའི་རྦབ་ཆུ་རེད།
ལྟོས་དང་། །
ལྦུ་བའི་རླབས་ཕྲེང་དཀར་ཞིང་དྲི་མ་མེད་ལ།
འོད་ཀྱི་ཐིག་ལེ་ནི་རྨ་བྱའི་སྒྲོ་མདོངས།
ནེ་ཙོའི་སྒྲོ་ཐུལ།
ཟ་འོག་གི་རི་མོ།
དབང་བོའི་གཞུ་རིས......
ཉོན་དང་། །
ཆུ་ཡི་བཞུར་སྒྲ་གསལ་ཞིང་སྙན་འཇེབས་ལྡན་ལ། །



•བོད་ཀྱི་སྙན་ངག་གསར་བ་བདམས་དཔྱད།
ལང་ཚོའི་གླུ་དབྱངས་ནི་དྲི་ཟའི་གླུ།
ཚངས་པའི་དབྱངས།
དབྱངས་ཅན་ངག
ཁུ་བྱུག་གདངས… ...
ཀྱེ—འདི་ནི་རང་བཞིན་གྱི་རྦབ་ཆུ་དཀྱུས་མ་ཞིག་མ་ཡིན་ཏེ།
བརྗིད་ཅིང་རྔམ་པའི་ཉམས།
འཇིགས་པ་མེད་པའི་སྙིང་། །
ཞུམ་པ་མེད་པའི་དཔའ། །
དར་ཞིང་རྒྱས་པའི་ལུས།
མཛེས་ཤིང་འཕྱོར་བའི་རྒྱུན། །
སྙན་ཞིང་འཇེབས་པའི་གླུ….…...
འདི་ནི— :
བོད་གངས་ཅན་གྱི་གཞོན་ནུ་རྣམས་ཀྱི་ལང་ཚོའི་རྦབ་
ཆུ་རེད།
འདི་ནི—
དུས་རབས་ཉི་ཤུའི་ལོ་རབས་བརྒྱད་ཅུའི་བོད་རིགས་
གཞོན་ནུ་རྣམས་ཀྱི་གསར་གཏོད་ཀྱི་སྙིང་སྟོབས།
འཐབ་འཛིང་གི་ཉམས་འགྱུར།
ལང་ཚོ་ཡི་གླུ་སྒྲ་རེད། དེ
ཀྱེ་ཀྱེ། རྦབ་ཆུ་ཡི་ལང་ཚོ་ཡ།
ལང་ཚོ་ཡི་རྦབ་ཆུ།
ཁྱེད་ལ་འཇིགས་པ་མེད་པའི་སྙིང་སྟོབས་དང་།



•སོ་ལྟ་དང་གཟབ་ཉན།
ཞུམ་པ་མེད་པའི་སྤོབས་པ།།
ཉམས་པ་མེད་པའི་ཟིལ་ཤུགས།
འཛད་མཐའ་མེད་པའི་སྟོབས་ཤུགས་འདི་ལྟ་བུ་
ཞིག་ཇི་ལྟར་རྒྱས་པ་ཡིན། །
རེད་ལགས། །
དཔྱིད་གསུམ་མཁའ་ནས་བབས་པའི་ཆར་ཆུ།།
དབྱར་གསུམ་ས་འོག་ནས་བརྡོལ་བའི་ཆུ་མིག
སྟོན་གསུམ་སད་དང་སེར་བའི་ཉིང་བཅུད།
དགུན་གསུམ་གངས་དང་ཁ་བའི་ཡང་བཅུད།
གཞན་ཡང་།
གངས་ཆུ—རྫ་ཆུ –– གཡའ་ཆུ—ནགས་ཆུ—
ན་ཆུ—རི་ཆུ—ལུང་ཆུ—ཕུ་ཆུ—
མདའ་ཆུ—
མདོར་ན།
བཀྲ་ཤིས་པའི་ཆུ། །
—དགེ་ལེགས་འབྱུང་བའི་ཆུ། །
དོན་འགྲུབ་པའི་ཆུ། །
ཡན་ལག་བརྒྱད་ལྡན་གྱི་ཆུ།།
ཕུན་སུམ་ཚོགས་པའི་ཆུ་སྟེ།
ཆུ་ཕྲན་མི་གཅིག་བརྒྱ་དང་བརྒྱད།
ཆུ་སྣ་མི་གཅིག་ཁྲི་མ་འབུམ།
ཁྱེད་ནི་མཐུན་སྒྲིལ་གྱི་ཆུ་ཞིག་ཡིན་པས།



• བོད་ཀྱི་སྙན་ངག་གསར་བ་བདམས་དཔྱད།
གཡང་གཟར་གྱི་བྲག་ལས་འབབ་པར་ཕོད།
ཁྱེད་ནི་ཡོངས་འདུས་ཀྱི་ཆུ་ཞིག་ཡིན་པས། །
ངམ་གྲོག་གི་གཡང་ལས་མཆོང་བར་སྤོབས།
ཁྱེད་ལ་གསར་བྱུང་གི་ཆུ་སྣ་བསྡུ་བའི་སྤོབས་པ་
དང་ལྡན་པས། དེ་
ཁྱེད་ཀྱི་བློ་རྒྱ་ཆེ་ཞིང་ལུས་སྟོབས་དར་ལ་ཟིལ་ཤུགས་ཆེ།།
ཁྱེད་ནི་ཁེངས་པ་སྤངས་ཤིང་དྲེགས་པའི་དྲི་མ་མེད་པས།
ཁྱེད་ཀྱི་བཞུར་རྒྱུན་རིང་ལ་འབབ་རྒྱུན་དྲག །
ཁྱེད་ལ་སྙིགས་མ་འདོར་ཞིང་ཉིང་བཅུད་གཞིབ་པའི་
ནུས་པ་དང་ལྡན་པས།
ཁྱེད་ཀྱི་ལུས་སེམས་གཙང་ལ་ལང་ཚོའི་དཔལ་ཡོན་རྒྱས།
རྦབ་ཆུ་ཡ།
ཁྱེད་ནི་ལོ་རྒྱུས་ཀྱི་དཔང་བོ་དང༌། །དུག་
མ་འོངས་པའི་ལམ་འདྲེན་རེད། ང་
ཁྱེད་ཀྱི་དྲི་མ་བྲལ་བའི་ཆུ་ཐིགས་རེ་རེའི་ནང་དུ།
གངས་ཅན་བོད་ཀྱི་འཕེལ་འགྲིབ་འཁོད་ཡོད་ལ། །
ཁྱེད་ཀྱི་གཟེགས་མ་འབར་བའི་རྡུལ་ཕྲན་རེ་རེའི་ནང་དུ།
བ སིལ་ལྡན་ཁ་བའི་ལྗོངས་ཀྱི་དར་རྒུད་འདུས་ཡོད།
ཁྱེད་མེད་ན།
སྒྲ་རིག་པའི་རལ་གྲི་ལ་ངར་ཇི་ལྟར་ལྡུད།
ཁྱེད་མེད་ན།
བཟོ་རིག་པའི་ཆུ་གྲི་ལ་རྣོ་ཇི་ལྟར་འཇོག



སོ་ལྟ་དང་གཟབ་ཉན།
ཁྱེད་མེད་ན།
གསོ་བ་རིག་པའི་ལྗོན་པ་རྒྱས་མི་ཐུབ་ལ།
ཚད་མའི་མེ་ཏོག་དང་ནང་རིག་འབྲས་བུའང་སྨིན་མི་
སྲིད།
གཅིག་བྱས་ན་
ཁྱེད་ཀྱི་ཆུ་ཤེལ་དང་འདྲ་བའི་སེམས་ལའང་།
ལོ་རྒྱུས་ཀྱི་རྨ་ཁ་དང་། །
དམག་འཁྲུག་གི་ནད་རྙིང་།
རྨོངས་དད་ཀྱི་ཆུ་བུར།
རྙིང་ཞེན་གྱི་རྡུལ་ཕྲན་སོགས་མཆིས་ཀྱང་སྲིད་མོད།
ཡིན་ན་ཡང་། །
ཁྱེད་ལ་ལང་ཚོའི་རྔམ་བརྗིད་དང་སྐྱེས་སྟོབས་ཀྱི་དཔལ་
1 དང་ལྡན་པས།
དགུན་དསུམ་གྱི་བཙག་གིས་ཁྱེད་ཀྱི་སེམས།
འཁྱག་རོམ་གྱི་སྒྲོམ་དུ་འཇུག་པའི་གོ་སྐབས་ནི་ནམ་
ཡང་མ་མཆིས་ལ། དེ་
རླུང་འཚུབ་ཀྱི་སྤུ་གྲིས་ཁྱེད་ཀྱི་བཞུར་རྒྱུན།
ལན་བརྒྱར་གཏུབས་ཀྱང་ཆོད་པའི་ངེས་པ་ནི་དེ་
དེ་བས་ཀྱང་ག་ལ་ཡོད། །
རྒྱུ་མཚན་ནི—
ཁྱེད་ཀྱི་ཆུ་མགོ་གངས་དང་འབྲེལ་ཞིང་། །
ཁྱེད་ཀྱི་ཆུ་རྔ་རྒྱ་མཚོར་འདྲེས་ཡོད་པའི་ཕྱིར།།



བོད་ཀྱི་སྙན་ངག་གསར་བ་བདམས་དཔྱད།
ཁྱེད་ཀྱི་ལོ་རྒྱུས་ཀྱི་བཞུར་རྒྱུན་རིང་མོས།
ང་ཚོ་ལ་གཟི་བརྗིད་དང་ལ་རྒྱ་གནང་བ་དང་།
ཁྱེད་ཀྱི་དུས་རབས་ཀྱི་བཞུར་སྒྲ་སྙན་མོས།
ང་ཚོ་ལ་སྐུལ་མ་དང་སྟོབས་ཤུགས་བསྩལ་བྱུང་།
གསན་བྱུང་ངམ —རྦབ་ཆུ་ལགས།
བོད་གངས་ཅན་གྱི་གཞོན་ནུ་རྣམས་ཀྱི་དྲི་བ་འདི་དག་
ཁྱེད་ཀྱིས་གསན་པ་ཨེ་བྱུང་། དེ་
སྙན་ངག་གི་རྟ་མཆོག་སྐོམ་པས་གདུང་ན་ཇི་ལྟར་བྱ།
སྡེབ་སྦྱོར་གྱི་གླང་ཆེན་ཚ་བས་གཙེས་ན་ཇི་ལྟར་བྱ།
མངོན་བརྗོད་ཀྱི་སེང་གེ་དྲེགས་པས་གཟིར་ན་ཇི་ལྟར་བྱ།
ཟློས་གར་གྱི་བུ་ཆུང་དྭ་ཕྲུག་ཏུ་ལུས་ན་ཇི་ལྟར་སྐྱོང་།
སྐར་རྩིས་ཀྱི་ཕ་ཤུལ་སྟོང་བར་ལུས་ན་སུ་ཡིས་འཛིན།
ཚན་རིག་གི་གཞོན་ནུ་མག་པར་ལེན་ན་བསུ་བ་ཇི་ལྟར་
བགྱིད། །
ལག་རྩལ་གྱི་བུ་མོ་བག་མར་བསུ་ན་ཁྱོ་བོ་སུ་ཡིས་བྱ།
ལགས་སོ—རྦབ་ཆུ་ལགས། །
ཁྱེད་ཀྱི་དྭངས་ཤིང་གསལ་ལ་སྙན་ཞིང་འཇེབས་པའི་གླུ་
སྒྲ་ལས་བྱུང་བའི་ལན་དེ་དག་
ང་ཚོའི་སེམས་སུ་རྡོ་ལ་རི་མོ་བརྐོས་པ་ལྟར་བཟུང་
ཡོད།
ངོ་མ།
མཚར་སྡུག་འོད་སྟོང་འབར་བའི་སྔོན་ཆད་ཀྱིས་ད་ལྟའི་



སོ་ལྟ་དང་གཟབ་ཉན།
ཚབ་བྱེད་མི་རུང་ལ།
བ་ཚྭའི་དྲི་དང་འགྲོགས་པའི་ཁ་སང་གིས་དེ་རིང་གི་སྐོམ་
པ་ག་ལ་སོད། །
རྙེད་པར་དཀའ་བའི་ལོ་རྒྱུས་ཀྱི་བེམ་པོའི་ལུས་པོ་ལ།
དུས་དང་མཐུན་པའི་སྲོག་གི་དབང་བོ་མ་ཞུགས་ན།
ཡར་རྒྱས་ཀྱི་འཕར་རྩ་ལྡིང་མི་སྲིད་ལ།
སྔོན་ཐོན་ཀྱི་སྙིང་ཁྲག་རྒྱུ་མི་ཐུབ་ཅིང་།
མདུན་བསྐྱོད་ཀྱི་གོམ་པ་ནི་དེ་བས་ཀྱང་ངོ༌།
ཀ་ཡེ། རྦབ་ཆུ་ལགས།
ཁྱེད་ཀྱི་ཆལ་ཆིལ་གཡོ་བའི་རླབས་ཕྲེང་དང་།
ལང་ལོང་འཐོར་བའི་གཟེགས་མ་ལས -
ང་ཚོ་སྟེ།
གབོད་གངས་ཅན་གྱི་མི་རབས་གསར་བའི་སྟོབས་
ཤུགས་མཚོན་པ་དང་། །
ཁྱེད་ཀྱི་ཤང་ཤང་འབབ་པའི་ཆུ་རྒྱུན་དང་།
འུར་འུར་བཞུར་བའི་ཆུ་སྒྲ་ལས།
ང་ཚོ་སྟེ།
བོད་གངས་ཅན་གྱི་མི་རབས་གསར་བའི་ཕུགས་
བསམ་མངོན་འདུག
རྙིང་ཞེན། བག་འཁུམ། རྨོངས་དད། ལེ་ལོ……..
ང་ཚོའི་མི་རབས་འདིར་འཇུག་ཡུལ་གཏན་ནས་མེད། །
རྗེས་ལུས། ཀླ་ཀློ། མུན་ནག ལོག་སྤྱོད.….....



•བོད་ཀྱི་སྙན་ངག་གསར་བ་བདམས་དཔྱད།
ང་ཚོའི་དུས་རབས་འདིར་གནས་ས་ཡེ་ནས་མེད།
རྦབ་ཆུ་ཡ་རྦབ་ཆུ།
ང་ཚོའི་སེམས་ནི་ཁྱེད་ཀྱི་འགྲོས་དང་བསྟུན་ནས་གཡོ་བ་
དང་།
ང་ཚོའི་ཁྲག་ཀྱང་ཁྱེད་ཀྱི་རྒྱུན་དང་འགྲོགས་ནས་བཞུར་
གྱིན་ཡོད། །
མ་འོངས་པའི་ལམ་ཁར་
ཀྱག་ཀྱོག་སྔར་ལས་ཆེ་ན་ཡང་།
བོད་ཀྱི་གཞོན་ནུ་རྣམས་འཇིགས་པའི་གོ་སྐབས་བྲལ་
ཞིང་།
ང་ཚོས་རང་རེའི་མི་རིགས་འདིར། །
མདུན་བསྐྱོད་ཀྱི་ལམ་གསར་བ་ཞིག་འབྱེད་ངེས་ཡིན།
ལྟོས་དང་། །
གྲལ་འགྲིག་པའི་རུ་དཔུང་དེ་ནི། -
བོད་གངས་ཅན་གྱི་མི་རབས་གསར་བ་རེད།
ཉོན་དང་།
འགྲོས་མཉམ་པའི་གླུ་སྒྲ་དེ་ནི།
བོད་གངས་ཅན་གྱི་གཞོན་ནུའི་གོམ་སྒྲ་རེད།
འོད་གསལ་གྱི་ལམ་ཆེན།
གཟི་བརྗིད་ཀྱི་ལས་འགན།
བདེ་སྐྱིད་ཀྱི་འཚོ་བ།
འཐབ་འཛིང་གི་གླུ་དབྱངས། །



• སོ་ལྟ་དང་གཟབ་ཉན།
རྦབ་ཆུའི་ལང་ཚོ་ལ་ཡལ་བ་མེད་ཅིང་།
ལང་ཚོའི་རྦབ་ཆུ་ནི་དེ་བས་ཀྱང་ཉམས་པ་མེད། །
འདི་ནི—
བོད་གངས་ཅན་གྱི་གཞོན་རབས་རྣམས་ཀྱི་ངག་ལས་
བྱུང་བའི་ལང་ཚོའི་རྦབ་ཆུ་རེད།
འདི་ནི།
བོད་གངས་ཅན་གྱི་གཞོན་ནུ་རྣམས་ཀྱི་སེམས་ན་འབབ་
པའི་ལང་ཚོའི་རྦབ་ཆུ་རེད།
(1983 ལོའི《 སྦྲང་ཆར》དེབ་གཉིས་པ་ལས་བདམས)
1:|:【དཔྱད་པ། བོད་ཀྱི་སྙན་ངག་གསར་བ་ནི་ཏང་གི་སྐབས་བཅུ་གཅིག་་་་་་
པའི་ཀྲུང་ཨུ་ཚང་འཛོམས་གྲོས་ཚོགས་ཐེངས་གསུམ་པའི་རྗེས་ནས་སྲིད་ཇུས་
བཟང་བོ་ལག་བསྟར་བྱུང་བ་དང་བསྟུན་ནས་གསར་བའི་ལམ་དུ་ཞུགས་པ་ཞིག་
ཡིན། གངས་རིའི་ར་བས་བསྐོར་པའི་བོད་ཡུལ་འདི་གནའ་སྔ་མོ་ནས་སྙན་ངག་
གི་ཞིང་ཁམས་དང་གླུ་གར་གྱི་རྒྱ་མཚོ་ཞེས་པའི་བསྔགས་ཡུལ་དུ་གྱུར་ཡོད། སྙན་
ངག་གི་རིག་པ་འདིར་མཚོན་ན་གདོད་མའི་དུས་ཀྱི་དམངས་གཞས་ལ་སོགས་་་་་
ངག་རྩོམ་གྱི་རྣམ་པ་ནས་ཡིག་ཐོག་གི་ཐོ་འགོད་དེ་གནའ་བོའི་ཏུང་ཧོང་ཡིག་རྙིང་
ཁྲོད་དུ་བྱུང་བའི་མགུར་དང་སྙན་ངག དེ་ནས《 མེ་ལོང་མ》བོད་ལ་དར་བ་
ནས་བཟུང་། འཚོ་སྡོད་ཀྱི་གནས་བབ་དང་རིག་གནས་ཁོར་ཡུག་གི་དབང་གིས
« མེ་ལོང་མའི》ལུགས་ཀྱི་རྒྱན་གྱི་སྤྲོས་ལུགས་དང་ཚིག་ལ་སྙན་ཆ་བཏོད་ཐབས་
བཅས་ཀྱི་ཐད་ནས་རིམ་བྱོན་མཁས་པ་དག་གིས་ཞུན་བརྡར་བྱས་འོག ད་ལྟ་
ཕར་ཞོག་འབྱུང་འགྱུར་གང་དུའང་སུས་ཀྱང་ཐོད་བརྒལ་བྱེད་དཀའ་བའི་གནས་



•བོད་ཀྱི་སྙན་ངག་གསར་བ་བདམས་དཔྱད།
སུ་སླེབས་ཡོད། གནས་སྐབས་དེ་ལྟ་བུ་ནི་གཅིག་ན་དགའ་འོས་པའི་གྲུབ་འབྲས་
ཤིག་ཏུ་འཁུམས་མོད། གཞན་ཞིག་ནས་བསམ་བློ་བཏང་ན་དེ་ནི་བོད་ཀྱི་སྙན་
ངག་གི་སྐྱོ་གར་ཞིག་ཀྱང་ཡིན། དངོས་ཆོས་མཐའ་དག་འཕེལ་ནས་རྩེ་མོའི་རྩེ་མོ་
ཞིག་ཏུ་སླེབས་དུས་དེ་ལས་གཞན་པའི་འཕེལ་རྒྱས་ཀྱི་འབྱུང་རྐྱེན་ལ་རྒྱུ་བྲལ་ཕྱིར། །
ང་ཚོས་རྩོམ་ལུས་དེ་ལས་བརྒལ་ནས་གཞན་པའི་རྣམ་པའམ་ལག་ཐབས་ཤིག་་་་་་
བེད་སྤྱོད་པ་ལས་མུ་མཐུད་དུ་གསར་གཏོད་སོགས་མེད་པར་གཞིར་བཞག་དེ་ཁོ་
ནར་འཇུག་ན་བོད་ཀྱི་སྙན་ངག་ནི་དུས་ནམ་ཡང་གྲུབ་འབྲས་ཤིག་གི་རྫོགས་ཚིག་
ལས་གསོན་སྟོབས་བྲལ་བ་ཡིན། དེར་བརྟེན་སྙན་ངག་གསར་བ་འདིའང་ཕུགས་
བསམ་དེ་ལྟ་བུའི་རྐྱེན་ལས་བྱུང་བར་ངེས། 《 ལང་ཚོའི་རྦབ་ཆུ》 བྱུང་བའི་དུས་
སྐབས་དེ་ནས་བཟུང་ལྷུག་མའི་ལུས་ཀྱི་སྙན་ངག་དེ་དག་གསར་བར་སྨྲ་བ་ནི་དུས་
ཙམ་གྱི་དབང་དུ་མི་འགྲོ་ཞིང་གཙོ་བོ་བརྗོད་སྟངས་དང་བརྗོད་ཐབས། མཚོན་
བྱེད་སོགས་ཀྱི་ཐད་ནས་ཚིགས་བཅད་ལུགས་ཀྱི་སྤྱི་འགྲོས་ལས་བརྒལ་ཏེ་རང་་་་་་
རྣམ་དང་རང་ལྟ་གསར་བ་ཞིག་ལུས་སེམས་གཉིས་ཀའི་རང་དབང་ལས་དབུ” ་་༌་་
ཁྲིད་པར་བརྗོད་པར་འདོད། དབྱེ་མཚམས་དེའི་མཚོན་བྱེད་ནི་དཔལ་དོན་གྲུབ་
རྒྱལ་ལགས་ཀྱིས་ལྟ་གྲུབ་ལས་བརྒལ་བའི་རང་གཤིས་ཀྱི་བཅིངས་འགྲོལ་ཅིག་ལས་
ང་ཚོར་བཀྲམ་པའི 《 ལང་ཚོའི་རྦབ་ཆུ》ཡིན། སྙན་ངག་འདི་ནི་དུས་རབས་ཉི་
ཤུའི་ལོ་རབས་བརྒྱད་ཅུའི་སྐབས་ཀྱི་བསམ་བློའི་ལྟ་ཚུལ་དང་སྒྱུ་རྩལ་གྱི་རང་་༌༌༌་་་
གཤིས། གསར་རྩོམ་ཞིག་གི་ཁ་ཕྱོགས་ཐད་ཀྱི་ཆེས་འཐུས་ཚབ་རང་བཞིན་གྱི་
བརྩམས་ཆོས་ཤིག་ཡིན། དེ་
མིའི་རང་དབང་གང་རུང་ཞིག་ལ་བཀག་སྡོམ་ཐེབས་ཚེ་ལུས་སེམས་གཉིས་
ཀྱི་སྡུག་བསྔལ་འབའ་ཞིག་གི་རྐྱེན་དུ་འགྱུར་བ་ནི་ཆོས་ཉིད་ཅིག་ཏུ་གནས་ལ། དེ་



སོ་ལྟ་དང་གཟབ་ཉན།
ལས་གྲོལ་ཚེ་བདེ་སྐྱིད་ཅེས་པའི་དངོས་དོན་ཡང་རང་དབང་ཞེས་སྨྲ་བསམ་་་་་་་་
བརྗོད་མེད་ཀྱི་ཞིང་ཁམས་དེ་ལས་རྟོགས་ཐུབ་པའང་ཆོས་ཉིད་ཅིག་ཏུ་གནས། །
《 ལང་ཚོའི་རྦབ་ཆུ》ནི་བདེ་སྐྱིད་དེ་ལས་བྱུང་བའི་འབོད་པ་ཞིག་གམ་རེ་ལྟོས་་་
ཤིག་ཡིན། “སྔོ་ཞིང་བསངས་པའི་ནམ་མཁའ། / དྲོ་ཞིང་འཇམ་པའི་ཉི་འོད། /
ཡངས་ཤིང་ཆེ་བའི་ས་གཞི།༼ མཛེས་ཤིང་སྡུག་པའི་མེ་ཏོག / མཐོ་ཞིང་བརྗིད་་་་་
པའི་ལྷུན་པོ …..……..”ཞེས་རྩོམ་མཁན་རང་སེམས་ཀྱི་ཉམས་སྣང་ངམ་སྤྱི་ཚོགས་་་་་
ཡོངས་སུ་འཁོལ་བའི་སྤྲོ་སེམས་དང་བདེ་སྐྱིད་དེ་ཉམས་སྣང་འབུམ་གྱིས་ཕྱུག་་་་་་
པའི་ཕྱི་བཀོད་ཀྱི་རྣམ་པ་ཞིག་ལ་སྦྱར་ཏེ། སྤྱི་ཚོགས་སམ་ཁོར་ཡུག་ཅིག་གི་གནས་
བབ་ཕྱིར་ཕྱུང་བ་དང་བསྟུན་ནས་ཕུགས་གཞི་བཅོལ་ཡུལ་དེ་ཡང་དངོས་པོ་རྟེན་
འབྲེལ་གྱི་ཆོས་ཉིད་ལས་ཕྱིར་བཏོན། རྩོམ་མཁན་སུ་ཡིན་རུང་བརྩམས་ཆོས་ཤིག་
བསྐྲུན་པ་ལ་དམིགས་གཞི་ཞིག་ཡོད་ངེས། སྒྱུ་རྩལ་བརྩམས་ཆོས་ལ་མཚོན་ན་
རྩོམ་མཁན་གྱིས་ཀློག་པ་པོ་རྣམས་ལ་སྒྱུ་རྩལ་གྱི་ཞིང་བཀོད་ཅིག་བསྐྲུན་ཏེ། སྒྱུ་
རྩལ་དེའི་ཟིལ་ཤུགས་ལ་བརྟེན་ནས་ཀློག་མཁན་རྣམས་བརྩམས་ཆོས་དེ་རུ་གནས་
པའི་རྩོམ་མཁན་རང་གི་ཕུགས་བསམ་གྱི་གནས་ཡུལ་དེར་འདྲེན་པ་དང༌། དེ་
དག་ཡ་རབས་ལུགས་མཐུན་གྱི་སྤྱོད་ལམ་དུ་བསུ་བའམ་ཡང་ན་སྤྱི་ཚོགས་དང་མི་
རིགས། རིགས་རྒྱུད་ཅིག་ལ་མདུན་སྐྱོད་ཀྱི་སྤོབས་སེམས་ཤིག་སྦར་བྱེད་ཀྱི་རྒྱུ་རུ་
འགྱུར་བར་བརྩོན་པ་ནི་སྒྱུ་རྩལ་བརྩམས་ཆོས་མཐའ་དག་ལ་ལྡན་འོས་པའི་བྱེད་
ལས་ཡིན། དེ་བས་སྙན་ངག་ནི་གཏན་འཁེལ་མ་བྱས་པའི་ཁྲིམས་ལུགས་ཡིན་
ཞེས་པའང་རྒྱུ་མཚན་དེ་ལ་ཐུག ། “ཨེ་མ། ༧ དེ་ལས་ཀྱང་ཉམས་དགའ་བ་ནི། /
མདུན་ཕྱོགས་ཀྱི་བྲག་ངོས་གཟར་བོ་ན། / ཆལ་ཆིལ་དུ་འབབ་པའི་རྦབ་ཆུ་རེད།/
ལྟོས་དང་། / ལྦུ་བའི་རླབས་ཕྲེང ....” ཡུན་རིང་གི་བཀག་སྡོམ་ལས་ཐར་བའི་



•བོད་ཀྱི་སྙན་ངག་གསར་བ་བདམས་དཔྱད།
སེམས་ཁམས་ནི་རང་དབང་གི་ཁོར་ཡུག་དང་བདེ་སྐྱིད་ཀྱི་འཚོ་བ་ལ་འཕྲད་ན་རེ་
བའམ་སྤོབས་པའང་སའི་རིམ་རྒྱུར་བག་ཏུ་ཉལ་བའི་མེ་རི་དང་བྲག་ངོས་གཟར་
བོ་ན་ཤུགས་ཀྱིས་འབབ་པའི་རྦབ་ཆུ་བཞིན་སྤོབས་པ་དང་རེ་འདུན་འབུམ་ཕྲག་
གིས་བརྟས་ལ། དུས་རབས་ཉི་ཤུའི་ལོ་རབས་བརྒྱད་ཅུ་ནི་ང་ཚོའི་མི་རིགས་འདི་
ལ་མཚོན་ན། རང་གི་འཚོ་བབ་ལ་ཐོག་མའི་བློ་འབྱེད་བསམ་བློ་སྐྱེས་པ་དང་དེང་
རབས་འདུ་ཤེས་ཀྱི་རྟོག་པ་སད་པའི་སྟ་གོན་གྱི་དུས་དང་རང་ཉིད་ངོས་ཟིན་པའི་
སྔོན་འགྲོའི་དུས་སྐབས་ཡིན། གཞོན་ནུ་ནི་འབྱུང་འགྱུར་ལགས་ན། ལང་ཚོ་ནི་
དེའི་མཚོན་བྱེད་ཡིན། སྙན་རྩོམ་ཧྲིལ་བོར་ཚོར་ཤེས་དྲག་པོ་ཞིག་གིས་སྣེ་ཁྲིད་དེ་
ཕྱི་བཀོད་ཀྱི་བརྗོད་ཡུལ་དང་ནང་སེམས་ཀྱི་འགྱུར་བ་གཉིས་བརྗོད་བྱའི་འགྲོས་་་་
དང་བསྟུན་ནས་འཕྱོ་ཞིང༌། “ཉོན་དང་།/ ཆུ་ཡི་བཞུར་སྒྲ་གསལ་ཞིང་སྙན་
འཇེབས་ལྡན་ལ། ༼ལང་ཚོའི་གླུ་དབྱངས་ནི་དྲི་ཟའི་གླུ། /......”ལང་ཚོ་ནི་ཚེ་སྲོག་
ཀུན་གྱི་འོད་འཚེར་བའི་དུས་སྐབས་ཡིན། ལང་ཚོ་ནི་འབྱུང་འགྱུར་ཅིག་གི་རེ་
འདུན་ཡིན། གསར་བ་གང་ཡིན་ཀྱང་འབྲས་བུ་ཞིག་གི་དན་རྟགས་དང་གསར་བ་
གཞན་ཞིག་གི་སྟ་གོན་ཡིན་པས། “བཞུར་སྒྲ”དེར་ཡང་དེ་ལྟ་བུའི་རང་བཞིན་
མངའ་བ་ཆོས་ཉིད་ཡིན། རྩོམ་མཁན་གྱིས་བོད་མིའི་མཛེས་དཔྱོད་ཀྱི་གོམས་
གཤིས་ལྟར་དཔེ་འོས་འཚམས་རེ་སྦྱར་ཏེ“ རྦབ་ཆུའི”ལང་ཚོའམ་གཞོན་ནུའི་ལང་
ཚོ་དེའི་མཛེས་སྡུག་ཕྱི་རུ་བཀྲམས། “ཀྱེ — འདི་ནི་རང་བཞིན་གྱི་རྦབ་ཆུ་
དཀྱུས་མ་ཞིག་མ་ཡིན་ཏེ།༼ བརྗིད་ཅིང་རྔམས་པའི་ཉམས། ...... ང་ཚོ་ལ་གཟི་༌༌་
བརྗིད་དང་སྟོབས་ཤུགས་བསྩལ། /... འཛད་མཐའ་མེད་པའི་སྟོབས་ཤུགས་་་་་
འདི་ལྟ་བུ་ཞིག ..”ཅེས་མི་སྒེར་ནི་སྤྱི་ཚོགས་ཀྱི་གྲུབ་ཆ་ཞིག་ཡིན་ན་ཐུན་མོང་
ནི་སྤྱི་ཚོགས་འཕེལ་རྒུད་ཀྱི་འབྱུང་གཞི་ཡིན། རྩོམ་མཁན་གྱིས་ཐོག་མར“ རྦབ་



བ སོ་ལྟ་དང་གཟབ་ཉན།
ཆུའི”ངོ་བོའམ་རང་བཞིན་དེ་བསྟན་པ་དང་བསྟུན་ནས། དེའི་བྱེད་ལས་དང་བླ་
མེད་ཀྱི་སྙིང་སྟོབས་དེའི་འབྱུང་རྐྱེན་ཡང་མི་སེམས་སྤྲོ་བར་འདྲེན་པའི་དཔེ་དོན་
ལས་བ སྟར་བྱུང་། “རེད་ལགས། དཔྱིད་གསུམ་མཁའ་ནས་བབས་པའི་ཆར་ཆུ། /
དབྱར་གསུམ་ས་འོག་ནས་བརྡོལ་བའི་ཆུ་མིག ༧ སྟོན་གསུམ་སད་དང་སེར་བའི་" .
ཉིང་བཅུད། / དགུན་གསུམ་གངས་དང་ཁ་བའི་ཡང་བཅུད། /...... ཁྱེད་ཀྱི་ལུས་
སེམས་གཙང་ལ་ལང་ཚོའི་དཔལ་ཡོན་རྒྱས། /....” ཐུན་མོང་གི་སྟོབས་ཤུགས་
ནི་སྤྱི་ཚོགས་ཤིག་ལ་མཚོན་ན་འཕེལ་རྒྱས་ཀྱི་མཐུན་རྐྱེན་དང་རྨང་གཞི་ཡིན། །
སྙན་ངག་ཅིག་གིས་གནས་ལུགས་སམ་ཉམས་མྱོང་ཞིག་གཞུང་ལུགས་ལྟར་བརྗོད་
ཐབས་བྲལ་བས། 1:|: རྩོམ་མཁན་གྱིས་རྦབ་ཆུའི་རང་བཞིན་ནམ་ངོ་བོ་དེའི་སྟེང་
ནས་ང་ཚོ་ལ་མི་རིགས་ཤིག་གམ་རིགས་རྒྱུད་ཅིག་འཕེལ་རྒྱས་སུ་འགྲོ་བའི་རྨང་
གཞི་སྟེ་མཐུན་སྒྲིལ་གྱི་གལ་ཆེན་རང་བཞིན་རྦབ་ཆུའི་གྲུབ་རྐྱེན་གྱི་རྒྱུ་ལས་གསལ་
བོར་བསྟན་འདུག དེ་ནི་ང་ཚོས་བརྩོན་ལེན་བྱེད་དགོས་པའི་ཐོག་མའི་ཆ་རྐྱེན་
ཞིག་དང་རྩོམ་པ་པོས་མི་རིགས་ཤིག་ལ་བཅངས་པའི་ཡུན་རིང་གི་རེ་འདུན་ཞིག་
ཀྱང་ཡིན། ལྷག་པར་དུ་འབྱུང་འགྱུར་གྱི་བདག་པོ་སྟེ་ན་གཞོན་དག་རྡོག་རྩ་
གཅིག་སྒྲིལ་སྒོས་རྦབ་ཆུ་ལྟར་སྤོབས་སེམས་ཆེན་པོར་མདུན་ནས་མདུན་དུ་བསྐྱོད་
པ་ནི་ཇི་འདྲའི་ལས་གལ་ཆེན་པོ་ཞིག་རེད་ཨང་། ང་ཚོ་སྟེ་གངས་ཅན་པ་རྣམས་
དེང་གི་དུས་འདིར་ཡང་རོང་འབྲོག་དང་། རྩྭ་ས། གྲུབ་མཐའ་སོགས་ཕྱོགས་
གང་མང་ཞིག་ནས་མཐུན་སྒྲིལ་ཅེས་པ་ཇི་འདྲའི་གལ་ཆེན་ཞིག་ཡིན་པའི་ངེས་་་་་
ཤེས་སུ་ལའང་ཡོད་ཁོ་ཐག་ཡིན། །
1:|: མི་རིགས་ཤིག་གི་ལོ་རྒྱུས་ལ་མཚོན་ན་དཔལ་ཡོན་དར་རྒུད་ཀྱི་རྒྱུ་རྐྱེན་གཙོ་
བོ་ནི་མཐུན་སྒྲིལ་ཞིག་གི་ངོས་ཟིན་དང་བྱེད་ནུས་ལ་རག་ལས་ཡོད། “ རྦབ་ཆུ་ཡ།
13



•བོད་ཀྱི་སྙན་ངག་གསར་བ་བདམས་དཔྱད།
༼ ཁྱེད་ནི་ལོ་རྒྱུས་ཀྱི་དཔང་བོ་དང་། / མ་འོངས་པའི་ལམ་འདྲེན་རེད། /......)
ཅེས་ལོ་རྒྱུས་ལ་ཕྱིར་འདང་དང་ལོ་རྒྱུས་ངོས་ཟིན་བྱེད་པ་ནི་མི་རིགས་ཤིག་གམ་་་
རིགས་རྒྱུད་ཅིག་ལ་བཅངས་པའི་ལྷག་བསམ་གྱི་མཚོན་བྱེད་ཡིན། རྩོམ་མཁན་
གྱིས་འཁུར་སེམས་དྲག་པོ་ཞིག་དང་རེ་ལྟོས་ཆེན་པོར་རང་སེམས་ཀྱི་ཚོར་སྣེ་དེ་་་་
བསྡུས་བརྗོད་སྒོས་རྦབ་ཆུའི་ངོ་བོར་སྦྱར་ཏེ“ ཁྱེད་མེད་ན”ཞེས་ན་ཆུང་རྣམས་ལ་
འབོད་སྐུལ་དང་ལམ་སྣེ་བསྟན་པར་མ་ཟད། མི་རིགས་རང་སྟེང་གི་གནད་དོན་
མང་བོ་ཞིག་ཀྱང་ལོ་རྒྱུས་སུ་ཡུན་རིང་བག་ལ་ཉལ་བའི་མལ་ལས་བསླངས། 1?
དུས་རབས་ཀྱི་མདུན་སྐྱོད་ཁྲོད་མི་སྒེར་རམ་ཐུན་མོང་གང་རུང་ཞིག་ལ་གུ་་་་
ཡངས་ཀྱི་སྐབས་གླགས་བྲལ་ཞིང་། ལྷག་པར་དུ་སྨིན་ཟིན་པའི་འབྲས་བུ་ཞིག་
གིས་འབྲས་བུ་གསར་བ་ཞིག་གི་ཚབ་བྱེད་ཐབས་བྲལ་བས། “མཚར་སྡུག་འོད་
སྟོང་འབར་བའི་སྔོན་ཆད་ཀྱིས་ད་ལྟའི་ཚབ་བྱེད་མི་རུང་ལ། བ་ཚྭའི་དྲི་དང་་་་
འགྲོགས་པའི་ཁ་སང་གིས་དེ་རིང་གི་སྐོམ་པ་ག་ལ་སོད། /....”ཞེས་ལྷག་བསམ་
གྱི་ཅོང་ཆེན་འདི་རྡུང་བ་དང་། མི་རིགས་ཤིག་འཕེལ་རྒྱས་སུ་འགྲོ་བ་ལ་ན་
གཞོན་ནི་རེ་ལྟོས་ཡིན། ན་གཞོན་ནི་སྟོབས་ཤུགས་ཡིན། ན་གཞོན་ནི་འབྱུང་
འགྱུར་ཡིན། ན་གཞོན་ནི་མི་རིགས་ཤིག་གི་ཡོད་ཚད་དེ། དུས་རབས་ཉི་ཤུའི་ལོ་
རབས་བརྒྱད་ཅུ་ལ་མཚོན་ན་སྒོ་གླེགས་གསར་བ་ཞིག་ཕྱེ་བའི་ལམ་གསར་ཡིན་ལ།
འཚོ་སྡོད་ཀྱི་ཁོར་ཡུག་གསར་བ་ཞིག་དང་བསམ་བློ་རིགས་ཤིག་གི་ངོས་ཟིན་ཀྱང་
ཡིན། བོད་མི་རིགས་ལ་མཚོན་ན་དཔལ་ཡོན་གསར་བ་ཞིག་གི་སྣེ་ལེན་དང་།།
སྤྱི་ཚོགས་འཕེལ་རྒྱས་ཀྱི་སྟ་གོན་ཡིན། །
སྙན་རྩོམ་ཧྲིལ་བོ་དུས་རབས་ཀྱི་ཚོར་འདུ་དྲག་པོ་དང་མི་རིགས་ཤིག་ལ་་་་༌་
བཅངས་པའི་ལྷད་མེད་བརྩེ་དུངས་ཀྱིས་ཟིན་ཅིང་། ཁག་འཁུར་གྱི་སེམས་དང་



སོ་ལྟ་དང་གཟབ་ཉན།
སྤོབས་པས་ཁེངས་པའི་རེ་བ་ནི་ཚིག་འབྲུ་རེ་རེར་འཁོལ་ཞིང་། རྦབ་ཆུའི་གཤིས་
རྒྱུད་ཀྱི་ཡང་སྙིང་ལ་ལག་རྙོབ་བྱེད་ཞོར་དུ་རྩོམ་པ་པོ་རང་ཡང་ལང་ཚོའི་གྲལ་་་༌༌་་
དཔུང་དེའི་ཁྲོད་ཞུགས་ཏེ་མདུན་ལམ་གསར་བ་ཞིག་རྡོག་སྣེར་གཏད། །
སྙན་རྩོམ་ཡོངས་འོས་འཚམས་ཀྱི་དཔེ་འཇལ་དང་སྐྱེས་ཆེན་གྱི་སྤོབས་པས་
བཏེགས་པའི་ཚོར་འདུ། མི་རིགས་ཤིག་གི་ཕྱོགས་ཡོངས་ལ་བསམ་གཞིག་གི་བློ་
སྣ་གཏད་པའི་བརྩེ་སེམས་ཆེན་པོ་བཅས་ཀྱིས་བརྗོད་བྱའི་ཁྱབ་རྒྱ་དེ་རང་ཉིད་ཀྱི་
སྡུག་ཡུས་ཙམ་བརྗོད་པ་ལས་ཆེས་ཆེར་བརྒལ་པ་དང༌། ཕུགས་ཀྱི་གཏད་གཞི་
སྔོན་སྲོལ་དང་མི་འདྲ་བར་འཇིག་རྟེན་པའི་འཚོ་བའི་དངོས་ཐད་དུ་དམིགས་་་་་་
པས། སྙན་ངག་ལ་དངོས་ཡོད་རང་བཞིན་གྱི་སྤྱི་སེམས་ཀྱིས་ཕྱུག་པར་མ་ཟད།
རྒྱུན་ལྡན་གྱི་མིའི་འཚོ་བ་ལས་མངོན་པའི་ལྷག་བསམ་གྱི་འབོད་སྐུལ་ཞིག་ཏུ་་་་་་
ཕྱོགས་ཕྱིར། འཇིག་རྟེན་སྣང་བར་བརྟེན་པའི་ང་ཚོ་ལ་མཚོན་ན་ཕ་མའི་ཁ་ཏ་
བཞིན་སྙིང་ལ་འཇགས་སླ་བ་ཡིན། དེ་ལས་གཞན་སྙན་ངག་གི་སྒྲིག་གཞིའི་ཐད་
ནས་ཀྱང་གཏན་ཚིགས་ཀྱི་འགྲོས་རྒྱ་དམ་པ་དང་གྱེར་འདོན་སྙན་ངག་གི་ཤན་ཆེ་
བས། དུས་སྐབས་དེ་ལྟ་བུར་མཚོན་ན་བཀླགས་མ་ཐག་ཏུ་ཡིད་སེམས་ནང་རོལ་
གྱི་ཚོར་འདུ་དེ་བསླངས་སླ་བའི་སྒྱུ་རྩལ་གྱི་བསླུ་བྲིད་ཆེས་ཆེར་ལྡན་པར་སྙམ། །
ལོ་ངོ་ཉི་ཤུ་ཙམ་འདས་པའི་དུས་འདིར་ཡང་སྙན་རྩོམ་འདི་བཀླགས་མ་ཐག་ཡི་གེ་
མི་ཤེས་པའི་བོད་པ་སྤྱིར་བཏང་བ་རྣམས་ཀྱི་ཡིད་སེམས་ཀྱང་གཡོ་བར་བྱེད་ངེས།
འདི་ནི་རྩོམ་པ་པོ་ཁོང་གི་སྙན་ངག་ཡིན། འདི་ནི་བོད་ཀྱི་སྙན་ངག་བརྗོད་སྟངས་
གསར་བ་ཞིག་གི་ལམ་དུ་ཞུགས་པའི་དབྱེ་མཚམས་ཀྱི་དན་རྟགས་ཡིན། །
སྙན་ངག་པའི་གསར་གཏོད་ནི་རང་ཚུགས་ཅན་དང་ཐ་ན་གཞན་དག་་་་
ཡིན། རང་བྱོན་དུ་ཐོན་པ་ཀུན་སུ་ཞིག་གིས་སྒྲོ་བསྐུར་བྱེད་དགོས་དོན་མེད་ལ།



བོད་ཀྱི་སྙན་ངག་གསར་བ་བདམས་དཔྱད།
སྤྱི་ཚོགས་དང་དུས་རབས། མི་རིགས་ཤིག་གི་ཁྲག་དྲོན་ཟོལ་མེད་དེ་ངེས་པར་དུ་
སྙན་ངག་པའི་ཁྲག་རྩར་བརྒྱུད་དགོས། གལ་ཏེ་ཁྲག་དྲོན་དེ་ལྟ་བུའང་སྡུད་ལེན་
དང་བཀོལ་སྤྱོད་ཀྱི་བྱེད་ནུས་དང་བྲལ་ན་ནད་རྟགས་ཤིག་ཡིན། སྙན་རྩོམ་འདི།
ལས་ང་ཚོས་མཐོང་བ་ནི་སྙན་ངག་པ་ཉིད་ལ་མཚོན་ན་ནད་རྟགས་དེ་ལྟ་བུ་ཡེ་་་་་
ནས་བྲལ་བར་མ་ཟད། ལག་ལེན་དུའང་གཏན་འགོག་བྱེད་པར་བརྩོན་བཞིན་
ཡོད་པའི་གདེང་རྙེད་ཐུབ། །
འདི་ནི་རྩོམ་པ་པོའི་སྙིང་ཁོང་དུ་འཕྱོ་བའི་རེ་ལྟོས་ཀྱི་ལང་ཚོའི་རྦབ་ཆུ་སྟེ།
དུས་རབས་ཤིག་གིས་གནང་བའི་གངས་ཅན་པའི་གཞོན་རབས་མཐའ་དག་གི་
ཡིད་སེམས་སུ་ངེས་པར་དུ་འཕྱོ་དགོས་པའི་ལང་ཚོའི་རྦབ་ཆུ་ཡིན་ལ། ལྷག་པར་
དུ་སྙན་ངག་ནི་ནམ་ཡང་ལང་ཚོས་སྦྱར་པའི་རང་དབང་གི་རྣམ་ཤེས་དག་ལ་
གཏོགས་པ་མ་ཡིན་ནམ།



སོ་ལྟ་དང་གཟབ་ཉན།
འབོད་པ།
(ཚན་པ་གསུམ)
ལྗང་བུ།
སྟོན་ཁ། བགྲེས་སོང༌།
གྲང་རླུང་གི་གཟུགས་མེད་རྒྱ་ཡིས།
སྡོང་ལོ་ཡི་ཉ་མོ་འཛིན་བཞིན། །
ས་རྡུལ་དང་སྨུག་ལོང་ཁྲོད་ན། །
ཁང་རྩེག་གི་སྐྲ་ལོ་གཟེངས་ཤིང་།
ས་གཞི་ཡི་སྐྱི་གཉེར་བསྣན་འོངས།
ནུབ་ཁའི་འོད་སྨུག་གི་ཁྲོད་ན། །
བགྲེས་སོང་ཞིག་འཁར་བར་བརྟེན་ཅིང་།
མི་ཚེ་ཡི་དགུན་ལ་བརྒལ་ཡང་།
ཤི་ཡང་ཕྱི་མིག་གི་རེ་བས།
ཕ་ཡུལ་གྱི་གཉེན་ཉེ་བསམ་འདུག



•བོད་ཀྱི་སྙན་ངག་གསར་བ་བདམས་དཔྱད།
གངས།
མདང་དགོང་། །
གངས་དཀར་གྱི་འདབ་མའི་དོ་ཤལ། །
རྨི་ལམ་གྱི་མཇིང་བར་ཁོན་ཞིང་།
རླན་གཤེར་གྱི་གཉིད་ལས་བསླངས་དུས།
མཆི་མའི་རྒྱུན་སྔས་མགོར་ཐིམ་འདུག
ཞོགས་པར། །
གངས་དཀར་གྱི་གཞི་རུ་བསྐྱོད་ཅིང་།
ཁྱོར་པ་གང་དམ་པོར་བཟུང་ནས། །
བྲང་ཁ་རུ་ཡང་ཡང་སྦྱར་དུས།
ཕ་ཡུལ་ཉིད་སྦྱར་བ་འདྲ་བྱུང་། །
འབོད་པ།
མགོ་བོ་དགྱེ་ནས་ཨ་སྔོན་གྱི་ཆུ་འཛིན་ལ་བལྟས་ཏེ།
འཕྲུལ་སྣང་ངམ་སྟོང་སེམས་ལ་བརྟེན་ནས།
དྲོད་འཇམ་གཞན་ཞིག་འཚོལ་ཕྱིར་མཐོ་རུ་འཕགས།
ཡིན་ཀྱང་། །
ཚེ་གཅིག་ལུས་གཅིག་གི་འཁྱམ་པོར་གྱུར་པ་སུས་དྲན།
འཇིག་རྟེན་གྱི་ཚ་གྲང་མ་ལུས་ཁྱོད་ཀྱིས་མྱངས་ཚར།
ཁྱོད་ཀྱིས་མ་བརྒྱུད་པའི་སྡུག་བསྔལ་གང་ཡོད།
(བར་སྣང་དུ་དམིགས་མེད་གཡོ་བའི་ཆུ་འཛིན)
ཕ་ཡུལ་གྱི་རི་ཆུར་མཆིལ་མའི་སེར་ཞགས་འཕངས་མྱོང་ལ།



• སོ་ལྟ་དང་གཟབ་ཉན།
ཕ་ཡུལ་གྱི་གཉེན་མིར་གདུང་བའི་གྲིབ་ནག་ཀྱང་བཀབ་མྱོང་།
སོས་ཟིན་པའི་རྨ་ཁ་ན་དོན་མེད། །
འདས་ཟིན་པའི་ལོ་ཟླ་གླེང་དོན་མེད།
ཕ་ཡུལ་གྱི་རི་ཆུས་ཁྱོད་ལ་འཁང་ར་མི་བྱེད།
ཕ་ཡུལ་གྱི་གཉེན་ཉེས་ཁྱོད་ལ་མཛའ་བརྩེ་བཅངས་ཡོད།
ཚུར་ལོག་ཤོག །
མ་ཡུམ་ས་གཞིའི་ཕང་བ་དང་བྲལ་བའི་ཆུ་འཛིན།
ཀྱེ་ཀྱེ། གསན་པར་ཨེ་བྱུང་ལགས། །
ཕྱི་ཡུལ་དུ་ཡོད་པའི་བདག་གི་སྤུན་ཟླ།
ཆུ་འཛིན་དང་ཁྱེད་ཚོར་ཁྱད་ཅི་ཡོད།
(1985 ལོའི《 བོད་ཀྱི་རྩོམ་རིག་སྒྱུ་རྩལ》དེབ་ལྔ་པ་ལས་བདམས)
【དཔྱད་པ】 སྙན་ཚོམ་ཞེས་པ་ནི་རེ་རེར་རང་རྐྱ་ཐུབ་པའི་ཁྱད་གཤིས་་༌་
ཡོད་པར་མ་ཟད། རེ་རེས་བརྗོད་བྱའང་རང་ཚུགས་ཐུབ་པ་ཞིག་སྟོན་ནུས་པ་
ཞིག་ཡིན། ཕན་ཚུན་གུང་སྦྲེལ་ཚེ་ཕྲེང་བར་བརྒྱུས་པ་ལྟར་གཙོ་སྐུད་ཅིག་ལ་
བརྟེན་ཐུབ་པ་སྟེ་བརྗོད་སྙིང་ཕན་ཚུན་རྟེན་འབྲེལ་དུ་གནས་ཐུབ་པ་ཞིག་ཡིན། །
དེང་གི་སྐབས་འདིར་བརྗོད་སྙིང་འབྲེལ་མེད་ཀྱི་སྙན་རྩོམ་འགའ་ཚོགས་སུ་སྤུངས་
ཏེ་སྙན་ཚོམ་དུ་རློམ་པ་མང་མོད་ཁྱད་གཤིས་དེ་ལྟ་བུ་འཚོལ་དཀའ་བ་ཡིན། །
༼ འབོད་པ》ནི་སྙན་ཚོམ་ཞིག་སྟེ། ནམ་བརྩམས་པའི་དུས་ལ་གཞིགས་པ་
ལས་གཞན་སྙན་རྩོམ་རང་སྟེང་གི་ཁྱད་ཆོས་ལས་ཀྱང་བོད་ཀྱི་སྙན་ངག་གསར་་་་་
བའི་ཐོག་མའི་སྙན་ཚོམ་དུ་འཇོག་ཆོག་ཆོག་ཡིན། སྙན་རྩོམ་འདིལང་ཚོའི་
རྦབ་ཆུ》བྱུང་ནས་ཅང་མ་འགོར་བར་སྤེལ་པའི་བརྩམས་ཆོས་ཤིག་ཡིན་མོད། །



• བོད་ཀྱི་སྙན་ངག་གསར་བ་བདམས་དཔྱད།
བརྩམས་ཆོས་འདི་ལས་རྩོམ་མཁན་གྱིས་སྙན་ངག་གསར་བའི་རྩོམ་ཐབས་དང༌་་་
མཚོན་སྟངས་ཐད་གོ་བ་ལོན་པ་ནི་དེང་གི་སྐབས་འདིར་ཡང་སྙན་ངག་པ་ཚོས་།
སློབ་སྦྱོང་བྱེད་འོས་པ་ཞིག་རེད། སྐུ་ཞབས་དོན་གྲུབ་རྒྱལ་གྱི《 ལང་ཚོའི་རྦབ་
ཆུ》བྱུང་མ་ཐག དེའི་རྣམ་པར་དཔེ་འགྲེ་དང་བརྗོད་བྱ་ཟློས་འབྲི་བྱེད་མཁན་
ནི་དཔུང་སྡེའི་ཚད་དུ་ཐོན་ཅིང་། ཁོང་ཉིད་ཀྱི་རྩོམ་ཐབས་དང་སྒྱུ་རྩལ་མཚོན་
སྟངས་དེར་གོ་བ་ལོན་ཏེ་རང་ཆོས་སུ་བསྒྱུར་ཐུབ་མཁན་ཉིན་མོའི་སྐར་མའི་ཚད་
དུ་ལྷུང་མོད། སྐབས་དེའི་སློབ་གླིང་དངོས་གཞི་འཛིན་གྲྭའི་ན་གཞོན་སྙན་ངག་
པ་ལྗང་བུའི འབོད་པ》ཞེས་པའི་སྙན་ཚོམ་འདི། སྐབས་དེའི་གྱེར་འདོན་
ལུགས་ཀྱི་སྤྱི་འགྲོས་ལས་བརྒལ་ཏེ་རང་སེམས་ཀྱི་ཚོར་འདུ་དེ་མཛེས་དཔྱོད་ཀྱི་་་༌་
རིམ་པ་ཞིག་ནས་སྒྱུ་རྩལ་གྱི་དངོས་གཞིར་བཞེང་བར་བརྩོན་པའི་སྟ་གོན་དུ་ཆས་
ཡོད་ཕྱིར། ང་ཚོས（ འབོད་པ》ནི་རྩོམ་ཐབས་གསར་བ་འདི་འཕེལ་རྒྱས་ཀྱི་
དཔང་རྟགས་ཤིག་ཏུ་བཞག་ཆོག་པར་སྙམ། །
རྩོམ་མཁན་གྱིས་ཐོག་མར“ སྟོན་ཁ”ཞེས་དཔེ་གཞི་ཅན་གྱི་དུས་ཚིགས་ཤིག་
གི་ཡིད་ཡུལ་བསྐྲུན་ཐོག་བརྗོད་བྱའི་ཡང་སྙིང་གི་བརྟེན་གཞི་བདམས། སྟོན་ཁ་ནི་
འབྲས་བུ་སྨིན་པའི་དུས་ཚིགས་ཤིག་དང་རྒྱུ་རྐྱེན་གཞན་ཞིག་གི་རྫོགས་ཚིག་ཡིན།
པར་མ་ཟད། རེ་འབྲས་ཕྱི་མའི་ངང་སྒུག་ཅིག་ཀྱང་ཡིན། དགུན་གྱི་སྔོན་འགྲོ་
སྟོན་གྱི་ཡུལ་ལྗོངས་དེ་མི་སུས་མྱངས་ནའང་རང་དབང་མེད་པར་སེམས་སྨྲེང་སྐྱོ་
གཉིས་ཀྱིས་བདག་གིར་འཁྱེར་བ་ནི་ཆོས་ཉིད་ཅིག་ཡིན། “གྲང་རླུང་གི་གཟུགས་
མེད་རྒྱ་ཡིས། ༼ སྡོང་ལོ་ཡི་ཉ་མོ་འཛིན་བཞིན།/......”ཞེས་རྩོམ་མཁན་གྱིས་དྲན་
གདུང་ཞིག་གི་ཟབ་ཚད་དེ་གྲངས་ཀའམ་བར་ཐག་སོགས་ཀྱིས་མ་འཇལ་པར་་་་་
རབ་བཏགས་ཀྱི་སྒོ་ནས་རང་སེམས་ཀྱི་ཚོར་འདུ་དེ་ཕྱི་ཡུལ་གྱི་འཕེལ་འགྱུར་་་་་་



• སོ་ལྟ་དང་གཟབ་ཉིན།
བསྲེས་སྦྱོར་བྱས་པས། གྱེས་བྲལ་གྱིས་གདུང་བའི་ཚོར་ཤེས་དེ་དཔེ་འཇལ་དེ་དག་
ལས་གཟུགས་ཅན་བཞིན་དུ་མངོན་ཡོད་པར་མ་ཟད། ཀློག་མཁན་ལའང་བརྗོད་
བྱ་སྨུག་ལོང་ཡིན་པའི་སྣུམ་ཚོན་རི་མོ་ཞིག་གི་མྱོང་སྣང་སྐྲུན་པར་བྱེད། : “ནུབ་
ཁའི་འོད་སྨུག”ཅེས་ཉིན་གཅིག་གི་རྫོགས་ཚིག་དང་ཚན་པ་དང་པོའི“སྟོན་གྱི་ཡས་
ཡུལ་ལྗོངས''ཏེ་དུས་ཚིགས་ཤིག་གི་མཇུག་བྱང་གཉིས་བརྗོད་བྱ་བར་བརྒལ་གྱི་་་༌་
སྦྲེལ་བྱེད་དུ་གྱུར། དེར་བསྟུན་ནས་ཕྱི་ཡུལ་གྱི་གནས་བབ་དང་མཐུན་པའི་མི་ཚེ་
ཡི་དགུན་བརྒལ་བའི་འཁར་བརྟེན་བགྲེས་སོང་དེ་ཡང་བརྗོད་བྱའི་དངོས་གཞིས་
རམ་འདེགས་འོག་སྣང་བརྙན་ཅན་དུ་ཀློག་མཁན་གྱི་སྤྱན་སྔར་འཆར་ཐུབ།
སྙན་ངག་ནི་ཚོར་འདུའི་ཡང་སྙིང་ཡིན་པ་བཞིན་རྩོམ་མཁན་གྱིས་དུས་རིམ་དུ་་་་༌་
མའི་ཡིད་བརྙན་ཚོགས་གྲུབ་བྱས་ཐོག ཕྱི་ཡུལ་ལ་འཁྱམས་ཟིན་པའི་ཕ་ཁུ་མང་
བོའི་དྲན་གདུང་དེ་དོན་སྤྱི་ཅན་དུ་མ་བསྒྱུར་པར། རྩོམ་མཁན་རང་གི་མྱོང་སྣང་
ངམ་སྒྱུ་རྩལ་པའི་འགན་སེམས་ཀྱི་ཚོར་འདུ་ཞིབ་མོར་བརྟེན་ནས། | འབོད་པ་
སྟོང་བ་ཞིག་གམ་ཁ་གཡང་ཁོག་སྟོང་སོགས་ཅི་ཡང་མ་བསྒྲགས་ཀྱང་འབོད་པའི”
བརྗོད་སྙིང་དེ་རང་དང“བགྲེས་སོང”གཉིས་ཀའི་དྲན་གདུང་ལས་ལེགས་འགྲུབ་
བྱུང་མོད། བརྗོད་སྙིང་དེ་མུ་མཐུད་དུ་འཕེལ་སླད་རྩོམ་མཁན་གྱིས་བོད་མིའི་
རིག་གནས་སེམས་ཁམས་ཀྱི་གོམས་གཤིས་ལྟར་དྲེན་གཞིའམ་མཚོན་བྱེད་དུ་གྱུར་
པའི“ གངས”དེ་དྲན་གདུང་གི་རྒྱུན་དུ་བསླངས། “འབོད་པའི”སྣེ་རུ་དྲངས་པའི་
འཁྱམས་མྱུག་ནི་ཐབས་ཟད་པའི་སྤྱོད་སྟངས་ཤིག་ཡིན་ཙ་ན། རང་གི་ལྟེ་ཁྲག་
འཕོ་སའི་ཕ་ཡུལ་ནི་འཁར་བར་བརྟེན་པའི་བགྲེས་སོང་དེ་དང་གཞན་ཡུལ་ན་་་་་་
འཁྱམས་པའི་རྣམ་ཤེས་གང་རུང་གི་ལོག་མལ་གཅིག་པུ་ཡིན། གངས་རི་ནི་གནས་
དེར་འཚོ་གནས་བྱས་མྱོང་བའི་རིགས་རྒྱུད་ཅིག་གི་ཚོར་ཤེས་ཡོད་ཚད་ཀྱི་རང་་་་་་



• བོད་ཀྱི་སྙན་ངག་གསར་བ་བདམས་དཔྱད། །
གཟུགས་ཤིག་གམ་དད་ཡུལ་ཏེ། “མདང་དགོང་། /....../ ཁྱོར་བ་གང་དམ་པོར་
བཟུང་ནས།༼ བྲང་ཁར་ཡང་ཡང་སྦྱར་དུས། / ཕ་ཡུལ་ཉིད་སྦྱར་བ་འདྲ་བྱུང་། །
གནས་བབ་ཀྱི་ཁོར་ཡུག་ཅིག་ལ་རིག་གནས་སམ་ལྟ་བའི་ཁོར་ཡུག་ཅིག་ཀྱང་ཡོད་
ངེས་ལ། ང་ཚོ་སུ་ཡིན་ཀྱང་གནས་ཡུལ་ངེས་མེད་དུ་འཁྱམས་མྱུག་བྱེད་སྐབས།
ང་ཚོར་ཡོད་པའི་དྲན་གདུང་ཡོད་ཚད་དོན་དམ་དུ་གནས་གཞི་ཙམ་དྲན་པ་མིན་
པར་གཙོ་བོ་གནས་དེར་དར་བའི་རིག་གནས་ཤིག་གི་ཁོར་ཡུག་ཡིན། “ཁ་གསལ་
ཞིང་གཏིང་མི་ལོན་པའི”གངས་སམ་གངས་རི་དེའང་སྐབས་འདིར་ཕྱི་བཀོད་་་་་་
ཙམ་གྱི་མཚོན་བྱེད་ག་ལ་ཡིན། དེར་བརྟེན“འབོད་པ་འདི་ཁ་གཡང་མ་ཡིན་པར།
དྲན་གདུང་ཟབ་མོ་ཞིག་ལ་བརྐྱངས་པའི་ལམ་བུ་ཡིན་ལ། གཞོན་སོ་དཀར་ནས་
རྒན་མགོ་དཀར་དུ་གྱུར་པའི་བར་གྱི་གདུང་བ་ཞིག་གི་ཆེས་མཐའ་མཇུག་གི་ལོག་
མལ་དང་ཐར་ལམ་ཞིག་ཀྱང་ཡིན།
རྩོམ་མཁན་གྱིས་མི་སྒེར་གྱི་དྲན་པ་ཙམ་བཟུང་བའི་གུ་དོག་པའི་བརྗོད་་་
སྟངས་ལས་བརྒལ་ཏེ། མི་རིགས་ཤིག་གི་དྲན་གཞིའི་ངོ་བོ་དེ་བློས་ཟིན་པར་བྱས་
ནས། དྲན་གཞི་དེ་སྒྱུ་རྩལ་རང་བཞིན་དུ་ཕྱིར་མཚོན་བྱེད་སྟངས་ལ་བློ་ཞིབ་མོས་
བཀོད་སྒྲིག་གང་ལེགས་བྱས་ཡོད། ཚོར་འདུ་བརྗོད་བྱར་སིམ་པའི་སྙན་ངག་ནི་
ཕུལ་དུ་བྱུང་བའི་བརྩམས་ཆོས་ཡིན་པ་བཞིན། སྙན་ཚོམ་འདི་ལས་ཐོག་མར་ཕ་
ཡུལ་དྲན་པའི་དཔེ་གཞི་རང་བཞིན་གྱི་རྟེན་ཡུལ་ཏེ“བགྲེས་སོང”དང་དྲན་པ་་་༌་་
སློང་བྱེད་ཀྱི“ གངས”། དྲན་པའི་གདུང་བ་དེ་སེལ་ཐབས་བྲལ་སྐབས་བོད་མིའི་
མཛེས་དཔྱོད་ཀྱི་གོམས་གཤིས་ལྟར་སྤྲིན་པའམ་ཁྲུང་ཁྲུང་སོགས་ལ་རང་སེམས་་་་་
བཅོལ་བར་གོམས་པའི་སེམས་ཁམས་ལྟར་སྤྲིན་གྱི་ཁྱད་གཤིས་དེ་བཟུང་ནས་རང་
གི་མྱོང་སྣང་ངམ་ཚོར་འདུ་དེ་དཔེའི་སྒོ་ནས་བརྗོད་བྱའི་སྣེ་ལ་དྲངས་འོག
༡༡



•སོ་ལྟ་དང་གཟབ་ཉན།
སྐབས་དེའི་སྲིད་ཇུས་དང་བསྟུན་ཏེ་རྐྱེན་དུ་མའི་དབང་གིས་སྔ་མོ་ནས་ཕྱི་ཡུལ་ན་
འཁྱམས་པའི་སྤུན་ཟླ་དག་ལ་སེམས་གཏིང་ནས་བྱུང་བའི་འབོད་པ་བཏང་།
སྤྱིར་བརྗོད་བྱ་དེའི་རིགས་ཀྱི་སྙན་ངག་བྲིས་པ་ཤིན་ཏུ་མང་ཞིང་། སྙན་
རྩོམ་མང་ཤོས་ཤིག་སྤྱིར་བཏང་དུ་རང་སྣང་གི་མྱོང་བ་དེ་རིགས་རྐྱང་རྐྱང་དུ་་་་་་
བརྗོད་པར་མོས་པ་ཞིག་ཡིན། འོན་ཀྱང་སྙན་རྩོམ་དེ་ལས་ཕ་རོལ་པོའི་དྲན་
གདུང་དང་དེ་སེལ་བྱེད་དུ་བཏང་བའི་འབོད་པ་གཉིས་ཤོང་ཚད་ཅུང་ཆེ་བའི་་་༌་་
བར་སྟོང་ཞིག་ཏུ་བཞག་པས། ཀློག་མཁན་ལ་གནང་བ་ནི་དྲན་གདུང་བྱེ་བྲག་པ་
ཞིག་གི་མྱོང་ཚོར་ཁོ་ན་བརྗོད་པའི་འབོད་པ་རྐྱང་རྐྱང་ཞིག་མིན། བགྲེས་སོང་
དང་དུས་ཚིགས། གངས་དང་སྤྲིན་བཅས་ཡིད་བརྙན་དུ་མ་ཞིག་གི་ཚོགས་གྲུབ་
དང་། ཚོར་འདུས་སིམ་པའི་ཕྱི་བཀོད་ཀྱི་རྣམ་པ་བཅས་ཀྱིས་འབོད་པ་དང་དྲན་
གདུང་། དྲན་གདུང་དང་འབོད་པ་སོགས་རྟེན་ཅིང་འབྲེལ་བར་སྒྱུ་རྩལ་ཞིག་ཏུ་
བཞེངས་ཡོད་པར་མ་ཟད། བགྲེས་སོང་ཞིག་གི་ཕྱིའི་རྣམ་པ་དང་ཕ་ཡུལ་ལ་
བཅངས་པའི་ཅུང་གཏིང་ཟབ་པའི་བརྩེ་དུངས་དང་དད་ཞེན་དེའང་སྣང་བརྙན་
ཅན་དུ་བསྟར་འདུག་གོ། །



བོད་ཀྱི་སྙན་ངག་གསར་བ་བདམས་དཔྱད།
མཁའ་འགྲོའི་གཟུགས་རིས།
འཇུ་སྐལ་བཟང་།
མཛེས་སྡུག་དར་གྱི་ཤམ་བུ་ལྷབ་ལྷུབ་ཏུ་གཡོ་བཞིན། །
ལྕུག་ཕྲན་ལུས་ཀྱི་ཟློས་གར་ནམ་མཁའ་ན་སྒྱུར་བ་
ཨེ་མ་མཁའ་ལ་རྒྱུ་བའི་འཆི་མེད་ཀྱི་བུ་མོ །
མཛེས་སྡུག་གི་བཞིན་དཔལ།
ཉ་གང་གི་ཟླ་དཀྱིལ།
དཀྱུས་རིང་གི་ཟུར་མིག
མེ་ཏོག་གི་མདའ་གཞུ། །
འཁྲིལ་བག་གི་སྐེད་སྐབས།
ཤེལ་དཀར་གྱི་བུམ་མགུལ།
མཁྲང་རྒྱས་ཀྱི་འོ་འཛིན།
སྨིན་ལེགས་ཀྱི་ཨ་མ།
ད་དུང་། །
རིན་ཆེན་དོལ་ཤལ། །
གསེར་གྱི་གདུབ་ཀོར།



•སོ་ལྟ་དང་གཟབ་ཉན།
ནོར་བུའི་མེ་ལོང
ཨ་ལ་ལ་མཛེས་སྡུག་གི་དྭངས་མ།
མཉེན་ཞིང་ལྕུག་པ། །
དཔུང་བའི་འཁྲི་ཤིང༌། །
ཕྲ་ཞིང་ལྡེམ་པ།
སོར་མོའི་པད་རྩ།
མཛེས་ཤིང་འཛུམ་པ།།
བིམ་པའི་མཆུ་སྒྲོས།
ཟབ་ཅིང་དམའ་བ།
ལྟེ་བའི་པད་མ། །
ད་དུང་། ཕྲ་ཞིང་དྲང་བའི་སྨྱུག་རིས།
བཀྲ་ཞིང་བཀྲག་པའི་ཚོན་མདངས།
གྲུང་ཞིང་འགྱུ་བའི་གསོན་ཉམས.....
ཨོ་ཧོ་ཧོ་སྒྱུ་རྩལ་གྱི་ཡང་རྩེ།།
ལྷ་ཡི་མཛེས་ཆོས་དེ་རྫོགས་ཀྱང་ཆོག་གི་
མི་ཡི་འགྱུར་བག་དེ་ག་ནས་རྙེད་དམ།
མཁའ་འགྲོའི་ཆ་བྱད་ནི་མཛེས་ཀྱང་ཡིན་གྱི།
དྲི་ཟིའི་འཇོ་སྒེག་འདི་སུ་ཡིས་གནང་བྱུང༌། །
མཛེས་སྡུག་སྣ་གཅིག་གི་ཡང་རྩེར་འཕགས་ཀྱང་།
ཀུན་གྱི་ཉིང་བཅུད་འདི་ཇི་ལྟར་བསྡུས་སམ། །
ཨོ ལགས་སོ ——ཡིན་ནོ ——བདེན་ཏོ། །



བོད་ཀྱི་སྙན་ངག་གསར་བ་བདམས་དཔྱད།
ལྷ་ཡི་བཀའ་ལུང་།
མི་ཡི་ངལ་རྩོལ།
མི་མིན་གྱི་རྫུ་འཕྲུལ།
རྒྱ་ཡི་བཟོ་བཀོད། །
བོད་ཀྱི་སྒྱུ་རྩལ།
མི་ཉག་གི་མཛེས་འདོན…....
ད་བཟོད་ཁྱོད་ཁྱོད་དུ་གྲུབ་བོ།
ཀྱེ་ཀྱེ་མཚར་སྡུག་ཡེ་ཤེས་ཀྱི་མཁའ་འགྲོ། །
ཁྱོད་ཀྱི་ཐུགས་ཀྱང་ཁྱོད་ལུས་དང་འདྲ་བར། །
མི་སྡུག་ར་རིའི་དྲི་མ་དང་བྲལ་སྙམ།
མི་ཤིགས་གདེང་ཞིག་ཁོ་བོ་ཡིས་རྙེད་དེ། །
བདེན་པ——བྱམས་པ་མཛེས་པ།
རྣམ་གསུམ་ལྷན་སྐྱེས་ཉིད་ནས།
གཉེན་དུ་སྡེབ་པ་འདིས་སོ།
དེས་ན་ཁྱོད་ཀྱི་སྙན་དུ།
ཞུ་བྱ་འདི་ཙམ་མཆིས་ཏེ
ནམ་ཞིག་གདོང་བ་བཞི་ལྡན་ཚངས་པའི་བུ། །
ཁེངས་པའི་ཉམས་ཀྱིས་ཁྱོད་ཀྱི་མདུན་དག་ཏུ།
འཇིག་རྟེན་བྱེད་པོ་ཁོ་བོ་འབའ་ཞིག་ཅེས།
རྒྱགས་པའི་གཏམ་གྱིས་སྲིད་པ་འགས་བྱེད་ཚེ།
མཆུ་སྒྲོས་ཀྱི་བུམ་བཟང་ནས།།



• སོ་ལྟ་དང་གཟབ་ཉན།
བདེན་གཏམ་གྱི་བདུད་རྩིའི་རྒྱུན། །
1:| ཤར་མ་རུ་འཇོ་བྱེད་ན། །
ངེས་དོན་གྱི་མཁའ་འགྲོ་ཉིད། །
རྗེ (1986 ལོའི《 སྦྲང་ཆར》དེབ་གཉིས་པ་ལས་བདམས)
མཆན་འགྲེལ།
* ཏུན་ཧོང་སྒྱུ་རྩལ་གྱི་ཡང་རྩེའམ་མཚོན་བྱེད་དུ་འཇོག་པ་རྒྱ་སྐད་དུ་ཧཱིས་ཐེན(Ts
k)ཞེས་པ་མཁའ་ལ་འཕུར་པའི་ལྷ་མོའི་གཟུགས་རིས།
【དཔྱད་པ། སྙན་ངག་འདི་ནི་རྩོམ་མཁན་ཏུང་ཧོང་བྲག་ཕུག་ལ་གནས་་་་
སྐོར་ཏུ་ཕྱིན་པའི་མཐོང་སྣང་ཞིག་རེད། ཏུང་ཧོང་སྒྱུ་རྩལ་ནི་འཛམ་གླིང་ཡོངས་
ཀྱི་སྒྱུ་རྩལ་གྱི་གཅེས་ནོར་ཡིན་ལ། དེའི་ཁྲོད་ཀྱི་མཁའ་འགྲོའི་གཟུགས་རིས་ནི་སྒྱུ་
རྩལ་དེའི་འཐུས་ཚབ་སྟེ། སྒྱུ་རྩལ་ནི་སྒྱུ་རྩལ་ལ་ཤེས་རྟོགས་དང་དེར་དུངས་ཞེན་
ཟབ་མོ་ལྡན་པ་དག་གི་སྤྱོད་ཡུལ་ཡིན། སྐད་ཅིག་མར་རྟོགས་པའི་མཛེས་པ་དེ་ཚེ་
གང་གི་དྲན་ཤིང་དུ་འགྱུར་བ་བཞིན། ། སྙན་ངག་འདི་བཀླགས་མ་ཐག་ང་ཚོས་
སྐད་ཅིག་མར་རྟོགས་པའི་མཛེས་པ་དེས་རྩོམ་མཁན་གྱི་རྟོག་པ་བརྡོལ་ཅིང་། །
བརྟན་ཆགས་ཀྱི་གཟུགས་རིས་ཤིག་སྒྱུ་རྩལ་གྱི་མཁའ་དབྱིངས་སུ་གར་དུ་མངགས་
པ་ཤེས་ཐུབ། “མཛེས་སྡུག་དར་གྱི་ཤམ་བུ་ལྷབ་ལྷུབ་ཏུ་གཡོ་བཞིན།༼ ལྕུག་ཕྲན་
ལུས་ཀྱི་ཟློས་གར་ནམ་མཁའ་ལ་སྒྱུར་བ / ཨེ་མ་མཁའ་ལ་རྒྱུ་བའི་འཆི་མེད་
ཀྱི་བུ་མོ། /..…….”སྨྱུག་རྩེ་དེས་རྒྱང་ནས་མཐོང་བའི་མཛེས་སྣང་གི་ཆ་བྱད་དེ་ཐོག་
མར་བརྟན་ཆགས་ཀྱི་རི་མོ་ཞིག་ནས་རང་སེམས་ཀྱི་ཚོར་རྟོག་ལས་འགུལ་སྐྱོད་ཀྱི་
རྣམ་པར་བསྒྱུར་ཅིང་རིམ་བཞིན“མཛེས་སྡུག་གི་བཞིན་དཔལ”ཞེས་ཉེ་ས་་༌
བཅར་ཏེ། མཐོང་བའི་མྱོང་སྣང་དེ་རྩོམ་མཁན་རང་གིས་མཛེས་པ་རྟོག་ཚོར་བྱུང་



•བོད་ཀྱི་སྙན་ངག་གསར་བ་བདམས་དཔྱད།
བའི་སྤྲོ་བ་བླ་ལྷག་གི་འཇིངས་སུ་ཞུགས་བཞིན་ཡིད་སེམས་སུ་བསླངས་པའི་་
བསྟོད་བསྔགས་ཟ་འོག་གི་རིས་སུ་བསྟར་འདུག དེ་བས་རྩོམ་མཁན་གྱིས་མཐོང་
བ་ནི་བརྟན་ཆགས་ཀྱི་གཟུགས་རིས་ཤིག་མིན་པར་མྱོང་རོལ་ཁྲོད་གར་དུ་ཆས་་་་་
པའི་མཁའ་འགྲོ་སྟེ། “དཔུང་བའི་འཁྲི་ཤིང་།༼ ཕྲ་ཞིང་ལྡེམ་པ།/.../ བཀྲ་ཞིང་
བཀྲག་པའི་ཚོན་མདངས།/ གྲུང་ཞིང་འགྱུ་བའི་གསོན་ཉམས། /.. ཁོའི་
མྱངས་པ་ནི་སྒྱུ་རྩལ་ཡིན་པའི་རྐྱེན་གྱིས། ཁོ་རང་མཁའ་འགྲོའི་དངོས་གྲུབ་ལ་
ཧམ་པ་མེད།
གལ་ཏེ་ལྗང་བུའི 《 འབོད་པ》ལས་ང་ཚོར་འཁྲེང་སེམས་ལྕི་མོ་ཞིག་གི་ཁུར་
བོ་བཀལ་ཡོད་ན། 《 མཁའ་འགྲོའི་གཟུགས་རིས》ལས་ང་ཚོས་མྱོང་ཐུབ་པ་ནི་ན་
ཆུང་མཛེས་མ་ཞིག་གི་སྨྲ་བསམ་བརྗོད་མེད་ཀྱི་གར་གྱི་སྟངས་སྟབས་ཡིན། སྙན་
ངག་ནི་སྙན་ངག་པས་དངོས་ཡོད་འཚོ་གནས་ཁྲོད་མྱངས་པའི་ཚོར་ཤེས་ཀྱི་ ཕྱིར་
མཚོན་ཡིན་པ་ལས་དེའི་འགྲེལ་བྱེད་དང་བཀའ་བསྒོས་མིན་པས། སྙན་རྩོམ་འདི་
ལས་ཀྱང་རྩོམ་མཁན་གྱིས་རང་གི་ཚོར་ཤེས་དེ་སྒྱུ་རྩལ་ཞིག་གི་མྱོང་རོལ་ལས་ཕྱིར་
མཚོན་བྱས་ཡོད། ཁོས་མཁའ་འགྲོའི་གཟུགས་རིས་ལས་མཐོང་བ་ནི་མི་རིགས་
སམ་རིགས་རྒྱུད་ཅིག་གི་སྙིང་སྟོབས་དང་འཚོ་གནས་ལ་བཅིངས་པའི་རེ་བ་ལས། །
ང་ཚོའི་བོད་པ་རྣམས་ལ་སྔ་མོ་ནས་གྲུབ་པའི་གོམས་གཤིས་ལྟར“ལྷ”ཞེས་མིང་་་༌་
ཙམ་ཐོས་པ་ནས་ཅི་ཡིན་ངེས་མེད་དུ་སྐྱབས་སུ་བཅོལ་བྱེད་ཀྱི་རྟེན་ཡུལ་མིན། །
“ལྷ་ཡི་མཛེས་ཆོས་དེ་རྫོགས་ཀྱང་ཆོག་གི༼ མི་ཡི་འགྱུར་བག་དེ་ག་ནས་རྙེད་དམ།
/.……../ ཨོ - ལགས་སོ – ཡིན་ནོ – བདེན་ཏོ”ཞེས་གཟུགས་མེད་ཀྱི་་་༌་
སྐྱབས་ཡུལ་ཞིག་ལ་རེ་བཅོལ་བྱེད་པ་ནི་གནའ་སྔ་མོ་ནས་ང་ཚོའི་གོམས་གཤིས་སུ་
བག་ཏུ་ཉལ་ཡོད་ཀྱང་། རྩོམ་མཁན་གྱིས་མཐོང་བ་ནི“མི་ཡི་འགྱུར་བག”ཡིན།



•སོ་ལྟ་དང་གཟབ་ཉན།
གནས་ཡུལ་ཞིག་འཚོ་རྟེན་དུ་བཟུང་ནས་རིགས་རྒྱུད་ཅིག་དང་རིག་གནས་ཤིག་
ཡང་ན་དཔལ་ཡོན་ཞིག་གི་རྒྱུན་བསྐྱངས་པའི་བྱེད་པོ་ནི་དོན་དམ་དུ་ལས་རིགས་
སོ་སོའི་ངལ་རྩོལ་མི་དམངས་ཡིན། རྩོམ་མཁན་གྱིས་མཁའ་འགྲོའི་གཟུགས་རིས་
ཀྱི་སྒྱུ་རྩལ་ལ་མྱོང་རོལ་བྱེད་པ་ལས་མཐོང་བ་ནི་སྒྱུ་རྩལ་དེ་ལྟ་བུ་མི་ཡུལ་ལ་བསྩལ་
པའི་བྱེད་པོ་དག་གི་བདེན་བྱམས་མཛེས་གསུམ་གྱི་ཡང་སྙིང་ཡིན། མི་ཡུལ་ལ་སྒྱུ་
རྩལ་དགོས་ཤིང་། མི་ཡུལ་ལ་སྒྱུ་རྩལ་ལྟ་བུའི་ཞིང་ཁམས་དགོས། སྒྱུ་རྩལ་ནི་མིའི་
ཕུལ་བྱུང་ཀུན་སྤྱོད་ཀྱི་རང་གཟུགས་ཡིན་ན། ང་ཚོས་དེའི་བྱེད་པོར་དད་པ་ལས་
གཟུགས་རིས་ཤིག་ལ་འདི་ཕྱིའི་སྐྱབས་སུ་འཛིན་པ་ནི་ཇི་འདྲའི་གླེན་རྟགས་ཚ་བ་
ལ། དེར་བརྟེན་སྙན་ངག་པས་སྐད་ཆའི་ལམ་ནས་ང་ཚོར་གཟུགས་རིས་ཤིག་གི་
སྣང་བརྙན་ཙམ་གྱི་བསྐྱར་པར་དེ་ཕྱིར་བཀྲམ་པ་ཙམ་མིན་པར། མི་རིགས་རང་
གི་རྒྱུད་ན་ལུས་པའི་སྒྱིད་ལུག་བག་འཁུམས་ཀྱི་རང་གཤིས་དེར་ཡང་རྒོལ་རྡུང་་་་་་
དྲག་པོ་བྱས་ཡོད་སྙམ། སྒྱུ་རྩལ་བརྩམས་ཆོས་གང་ཡིན་ཀྱང་རྩོམ་མཁན་ལ་
དམིགས་གཞི་ཞིག་ཡོད་ངེས་པས། “དེས་ན་ཁྱོད་ཀྱི་སྙན་དུ། /..... ངེས་དོན་གྱི་
མཁའ་འགྲོ་ཉིད”ཅེས་གོང་གི་ཚན་པ་དེ་དག་ལས་སྒྱུ་རྩལ་བརྩམས་ཆོས་དེའི་སྤྱིའི་
རྣམ་པ་དང་དེའི་མཛེས་ཆོས་མྱོང་བ་ལས་བྱུང་བའི་ཚོར་ཤེས་དེ་མཉེན་ཤ་ལྡན་་་་་
པའི་ཚིག་སྦྱོར་གྱི་ལམ་ནས་བསྟར་ཏེ་རང་གི་འདོད་འདུན་ནམ་ཕུགས་བསམ་དེ་
འགྲུབ་བྱེད་ཀྱི་རྐྱེན་བཙལ་ཐོག བསྡུས་བརྗོད་ཀྱི་ལག་ཐབས་སྒོས་ཕྱི་ཚུལ་གྱི་
མཛེས་པ་ལས་ང་ཚོའམ་མི་རིགས་འདིར་དགོས་པ་ནི་ནང་སེམས་ཀྱི་སྙིང་སྟོབས་
ཡིན་པའི་བརྗོད་བྱ་དེ་བསྟན་བྱུང༌། སྒྱུ་རྩལ་བརྩམས་ཆོས་གང་ཡིན་ཀྱང་རྩོམ་
མཁན་རང་གི་སྙིང་སྟོབས་ཀྱི་རང་གཟུགས་ཡིན། སྤྱིར་སྙན་རྩོམ་འདི་བཀླགས་
མ་ཐག་ང་ཚོའི་ཉམས་སྣང་ཞིག་ལ་མཁའ་འགྲོའི་གཟུགས་རིས་དེ་སྐད་ཆའི་ལམ་



བོད་ཀྱི་སྙན་ངག་གསར་བ་བདམས་དཔྱད།
ནས་གསོན་ཉམས་ལྡན་པ་ཙམ་བཞེངས་སྐྲུན་བྱས་ཡོད་པ་ལས་གཞན་ཅི་ཡང་་་་
མེད་སྙམ་མོད། ཞིབ་མོར་བཀླགས་ན་ཚིག་བར་དུ་རྩོམ་མཁན་ལ་འཁུར་སེམས་
ལྕི་མོ་ཞིག་དང་ཕྱིར་རྒོལ་གྱི་འདུ་ཤེས་བླ་ལྷག་ལྡན་པར་མ་ཟད། རང་གི་སྤུན་
ཟླར་འཆང་བའི་ལྷག་བསམ་དང་ཞེ་བརྩེ་དེའང་ངང་ངམ་ཤུགས་ཀྱིས་རྟོགས་ཐུབ་
པ་ཡིན། སྤྲོ་སེམས་ཀྱིས་རང་བློ་བསྒྱུར་པའི་དུས་རབས་དེར་མཚོན་ན་རང་ལྟ་
འདི་ལྟར་མངོན་ཆུང་དུ་མཚོན་པ་ནི་སྙན་ངག་གི་སྒྱུ་རྩལ་མཚོན་སྟངས་ཐད་ཀྱི་་་་་
འཕེལ་རྒྱས་སུ་རྩིས་ན་ཅིས་མི་ཆོག
སྒྱུ་རྩལ་ནི་དཔེ་འགྲེ་མིན་པ་བཞིན། སྙན་ངག་འདིར《 ལང་ཚོའི་རྦབ་
ཆུའི》ཤན་ཅུང་ཐེབས་ཡོད་རུང་། རྙིང་བ་ཕུད་དེ་གསར་བ་བརྗེ་བ་བཞིན་རང་
ཆོས་བོར་མེད་པར་སྙམ། སྒྲིག་གཞིའི་བཀོད་སྒྲིག་དང་ཡིད་ཡུལ་གྱི་བསྲེས་སྦྱོར།
བར་སྟོང་དང་དུས་ཀྱི་མཉམ་སྦྱོར་ཐད་ཀྱི་སྒྱུ་རྩལ་བཀོད་སྒྲིག་བཅས་ལའང་ཐུན་
མིན་གྱི་ཁྱད་ཆོས་ལྡན་པར་སྙམ། །



སོ་ལྟ་དང་གཟབ་ཉན།
གཡའ་ཤིང་གི་ལོ་མ།
ལྗང་བུ།
སྦྲང་ཆར་གྱི་དངོས་གྲུབ་ཐོབ་པའི་ནགས་ཚལ།
སྣུམ་ཤིག་ཤིག
འཇམ་ཐིང་ཐིང་།
འདབ་ཆགས་ཀྱི་ཅ་ཅོ་བྲལ།
རི་དྭགས་ཀྱི་འདུ་འཛིས་དབེན།
གཡའ་ཤིང་གི་ལྗོན་པའི་འོག་ཏུ་བདག་གཉིས་ཕྲད།
སྐབས་དང་སྐབས་སུ་ཐོས་པ་ནི–
མེ་ཏོག་གི་འདབ་མ་ལྷུང་བའི་སྒྲ་དང་།
ཡིད་སེམས་གཉིས་འཕར་ལྡིང་བྱེད་པའི་འགྲོས་ཡིན།
དྲི་བཞོན་མའི་ལག་ཟུང་མཉེན་མོས། །
རླན་གཤེར་གྱི་འཁྲི་ཤིང་སྤྲུག་སྤྲུག་བཏང་། །



•བོད་ཀྱི་སྙན་ངག་གསར་བ་བདམས་དཔྱད། །
ཆུ་ཐིགས་ཀྱི་ཟེགས་མ་ཐོར་བའི་གཡའ་ལོ་གཉིས།
ཇེ་ཉེ་ནས་ཇེ་ཉེར་ཕྱིན། །
ག་ལེར། ག་ལེར་ཕྲད་བྱུང་།
ཆུ་ཐིགས་ཀྱི་དྭངས་གསལ་འཚེར་བའི་གཡའ་ལོ་གཉིས།
མཆུ་དང་མཆུ་ཕྲད་པའི་སྐད་ཅིག་མ་དེ་ལ། །
གཡའ་ལོ་ལས་དམར་པའི་ཡིད་སེམས་གཉིས་འདྲེས་བྱུང་།
ཁྲག་ཐིགས་དང་ཁྲག་ཐིགས་འདྲེས་པ་ཇི་བཞིན། །
—མེ་ལྕེ་དང་མེ་ལྕེ་འདྲེས་པ་ཇི་བཞིན།
གཡའ་ཤིང་གི་ལོ་མ་གཉིས་དམ་དུ་འཁྱུད།
དམར་ཆུང་གི་སེམས་པ་གཉིས་གཅིག་ཏུ་བསྡོངས།
སྐབས་དང་སྐབས་སུ་ཐོས་པ་ནི
མེ་ཏོག་གི་འདབ་མ་ལྷུང་བའི་སྒྲ་དང་།
ཡིད་སེམས་གཅིག་འཕར་ལྡིང་བྱེད་པའི་འགྲོས་ཡིན། །
(1986 ལོའི《 སྦྲང་ཆར》དེབ་བཞི་པ་ལས་བདམས)
【དཔྱད་པ། འདི་ནི་ན་ཆུང་ཞིག་གི་ཐོག་མའི་དུངས་བརྗོད་ཀྱི་སེམས་་་་་་
གཤིས་སྟེ། ཐོག་མ་ནི་ནམ་ཡང་ལྷད་མེད་པས་ཁ་བའི་འདབ་མ་བཞིན་ཕྱི་གསལ་
ནང་གསལ་དུ་ཆས་ལ། ཐོག་མའི་སྟབས་ཀྱིས་ཐད་ཀར་འདོད་འདུན་མངོན་
གསལ་དུ་མཚོན་པའི་སྤོབས་པ་དང་བྲལ་བས་ངོ་གནོང་དང་དོགས་གནས།
སེམས་ཆུང་གི་ཡིད་ཉམས། ལྷག་དོན་ཐོག་མ་འདིའི་ཡིད་འོང་གི་ཉམས་སྣང་དེ་



སོ་ལྟ་དང་གཟབ་ཉན།
སྙན་རྩོམ་འདི་བཀླགས་པ་ལས་ཉམས་སུ་མྱོང་ཐུབ། རིག་གནས་སམ་ཁོར་ཡུག་
གིས་རྐྱེན་བྱས་ཐོག ང་ཚོས་ད་རག་བར་ཡིག་ཐོག་རྩོམ་རིག་ཏུ་ཀུན་གྱིས་སྨད་
ཅིང་ཀུན་གྱིས་སྨོན་པའི་བརྩེ་དུངས་དེ་ལྷུག་བརྗོད་བྱེད་པའི་སྙིང་སྟོབས་བྲལ་བ་
ཡིན།
“སྦྲང་ཆར་གྱི་དངོས་གྲུབ་ཐོབ་པའི་ནགས་ཚལ།༼ སྣུམ་ཤིག་ཤིག /... ད་་་་
ལྷིང་འཇགས་ཀྱི་ཡུལ་ཡིན་ལ། ར་རིའི་དྲི་མ་བྲལ་བའི་དབེན་འཇམ་གྱི་སེམས་
ཀྱང་ཡིན། རྩོམ་མཁན་གྱིས་དབེན་ཞིང་འཇགས་ལ། སྣུམ་ཞིང་དྭངས་པའི་ཁོར་
ཡུག་ཅིག་སློང་སྐྲུན་བྱས་ཐོག སྐབས་ཐོག་དེའི་ན་གཞོན་ཕོ་མོ་གཉིས་ཀྱི་གཡའ་
དང་བྲལ་བའི་ལྷད་མེད་ཀྱི་བརྩེ་དུངས་དེ་ཁེ་ཕན་ནམ་རྒྱུ་འབྱོར་གྱི་ལྷད་ཞུགས་་་་་
མེད་པར་སེམས་ངོ་དང་སེམས་ངོ་སྦྱར་པའི་ཚུལ་གྱིས་ཕྱིར་མཚོན་བྱེད་དུ་བཅུག་
ཡོད། འདི་ལས་ང་ཚོས་མཐོང་བ་ནི་ཐ་སྙད་སྐམ་པོ་འགས་ཁ་གཡང་མིན་པར་
ཡུན་རིང་ལ་ཕུགས་སེམས་ཤིག་ཏུ་བཅངས་པའི་ལོག་མལ་ཅིག་གི་སྨོན་ཡུལ་ཡིན།
ཁོར་ཡུག་གི་ལྷིང་འཇགས་ལས་མཐོང་བ་ནི་གོ་དོན་གཞན་ཞིག་གི་འདུ་འཛི་ཡིན
ལ། བརྩེ་དུངས་ཤིག་གི་རང་བཞིན་ཡང་ཡིན། གསོན་ཤུགས་ལྡན་པའི་ཁོར་ཡུག་
དང་ནང་སེམས་ཀྱི་ཚོར་འདུ་ལྷན་དུ་སྦྱར་བས། ཀློག་མཁན་ལ་གནང་བ་ནི་
བསིལ་ཞིང་དྭངས་པའི་ཚོར་ཤེས་ཤིག་ལས་ཕྱི་བཀོད་ཀྱི་མཛེས་ཉམས་ཀྱང་རྟོག་་་་
འགྱུའི་ཁྲོད་སློང་སྐྲུན་བྱེད་ཐུབ་པ་ཞིག་ཏུ་གྱུར། །
“ དྲི་བཞོན་མའི་ལག་ཟུང་མཉེན་མོས། / རླན་གཤེར་གྱི་འཁྲི་ཤིང་སྤྲུག་སྤྲུག་
བཏང་།/， ”ཞེས་ཕན་ཚུན་གྱི་འདོད་འདུན་དེ་ཕྱི་དངོས་ཀྱི་རྐྱེན་དང་བསྟུན་
ནས་དོགས་གནས་ཤིག་གིས་མཛེས་པོར་འཁྲིད་བཞིན། 1:|: ཕན་ཚུན་ལ་གཅེས་
སེམས་ཀྱིས་ཟིན་པའི་སྤྱོད་སྟངས་དེ་ཡང་སེམས་ཞིབ་མོར་བག་ཡོད་དུ“ག་ལེར།
33



བོད་ཀྱི་སྙན་ངག་གསར་བ་བདམས་དཔྱད།
ག་ལེར”ལས་འཛེམ་དོགས་ཅི་ཡང་མེད་པར་མངོན་གསལ་དུ་སྤྱོད་ག་ལ་ཐུབ། |:ཀྱི་
དངོས་པོའི་ཆོས་ཉིད་དམ་འགྲོ་བ་མིའི་སྤྱིར་བཏང་གི་སེམས་གཤིས་དེ་སྒྱུ་རྩལ་གྱི་
ལས་སྣོན་ཁྲོད་རང་བཞིན་ཉིད་དུ་མངོན་དུས། ཐུན་མོང་དུ་གྱུར་པ་དེར་ཐུན་
མོང་མ་ཡིན་པའི་ཟིལ་ཤུགས་ཤིག་མངའ་སྟེ། ཉོན་དང་། ང་ཚོས་ཁོར་ཡུག་དེ་
ལས་སྙིང་ཆུང་གཉིས་འཕར་ལྡིང་གི་སྡིག་སྒྲ་ཐོས་ཐུབ་ལ། སྒྱུ་རྩལ་མྱོང་སྣང་གི་
བརྒྱུད་རིམ་དེའི་ཁྲོད་ཀློག་མཁན་བདག་ལའང་རྟོག་སྣང་སྣ་ཚོགས་དང་། འཕྲུལ་
སྣང་སྣ་ཚོགས། དྲན་སྣང་སྣ་ཚོགས། དེ་ལས་གཞན་གྱི་ཚོར་འདུ་ཞིག་སྦྱིན་
འོངས། དེ་ནི་ཐབས་རྩལ་ཡིན་ཏེ། སྒྱུ་རྩལ་པར་མངའ་བའི་ཐབས་རྩལ་ཡིན། །
གཉུག་སེམས་ཀྱི་རང་གཤིས་ཕྱི་རུ་བཏོན་པའི་སྤོབས་པ་ཞིག་དང༌། རང་སྣང་ལ་
གྲུབ་པའི་གོ་དོན་རྣལ་མ་དེ་རང་བྱུང་དུ་ཐོན་པའི་གཡའ་ལོའི་མཛེས་ཉམས་ཁྲོད་
ཕྱིར་མཚོན་བྱས་ཤིང་རྣམ་དག་ཏུ་བསྒྲེངས། ཁྲག་དང་འདྲེས་ན་ཁྲག་དང་མེ་
དང་མེ་འདྲེས་ན་མེ་ཡིན་པའི་དུས་གཏན་དུ་གནས་པའི་ཆོད་སེམས་སམ་ཐོག་་་་
མའི་བརྩེ་དུངས་ཤིག་ལྷད་མེད་དུ་བསྟར་པ་ལས་གཞན། ང་ཚོར་སྦྱིན་པ་ནི་སྐད་
ཆས་ཀྱང་རི་མོ་བཞེངས་ཐུབ་པའི་བདེན་དཔང་གཞན་ཞིག་ཡིན། ། ཀྱི།
ང་ཚོས་འདི་ལས་མྱངས་པ་ནི་བརྩེ་དུངས་ཤིག་ལག་ལེན་དུ་བསྟར་བའི་གྲུབ་
ཆ་ཞིག་གི་རང་གཟུགས་དང་། རྩོམ་མཁན་གྱིས་བཞེངས་པའི་སྣང་བརྙན་དེ་ལས་
གོ་ལོན་བྱུང་བའི་རང་དབང་གི་བརྩེ་དུངས་ཤིག་གི་རིན་ཐང་ཡིན། “གཡའ་ཤིང་
གི་ལོ་མ་གཉིས་དམ་དུ་འཁྱུད། / དམར་ཆུང་གི་སེམས་པ་གཉིས་གཅིག་ཏུ་་་་་་་
བསྡོངས།/...” དེ་ནི་བདེ་སྐྱིད་ཅིག་དང་རང་དབང་གི་སྔོན་འགྲོ་དང་། །
“ སེམས་པ་གཉིས་དང་ཡིད་སེམས་གཅིག”གི་ཐོག་མའི་གོམ་སྟབས་རེད། བསྡུས་
བརྗོད་དང་རབ་བཏགས་ལས་ཕྱི་དངོས་ཀྱི“གཡའ་ལོ”དེའི་ཁོར་ཡུག་དང་གནས་
34



• སོ་ལྟ་དང་གཟབ་ཉན།
བབ། ཉམས་སྣང་བཅས་ཀྱིས“དམར་ཆུང་གི་སེམས་པ”གཉིས་ཀྱི་རང་གཤིས་དེ་
མངོན་མཚོན་བྱས་ཡོད་པ་ལས་གཞན། ཕྱི་བཀོད་ཀྱི་རམ་འདེགས་འོག་ཀློག་
མཁན་ལའང་རྟོག་འཆར་གྱི་བར་སྟོང་ཆེན་པོ་ཞིག་བསྩལ་འདུག །
སྙན་རྩོམ་འདི་ལས་ང་ཚོས་མཐོང་བ་ནི་རང་ཆས་སུ་གྲུབ་པའི་རང་གཤིས་་་་
ཤིག་གི་རང་གཟུགས་ཏེ། རྩོམ་མཁན་གྱིས་ཕྱི་ཡུལ་གྱི་ལྷིང་འཇགས་དང་ནང་
སེམས་ཀྱི་འདུ་རྒོད་དེ“ ཐོག་མ”ཞིག་གི་རང་སྣང་ལ་བཞག་ཐོག རང་དབང་གི་
བརྩེ་དུངས་དང་ལྷད་མེད་པའི་དན་རྟགས་དེའང་དྭངས་ཤིང་གཙང་བའི་ཕྱི་ཡི་་་
བཀོད་པ་དང་ནང་སེམས་གཉིས་ཀའི་ཡིད་ཡུལ་ལས། ཀློག་མཁན་ལ་བསྩལ་བ་
ནི་ཕུགས་བསམ་གྱི་ཡུལ་ཁམས་ཤིག་དང་རྨི་ལམ་གྱི་ཞིང་བཀོད་ལྟ་བུའི་སྙན་ངག་
གི་མཛེས་ཉམས་དེ་ཡིན་ནོ།།



བོད་ཀྱི་སྙན་ངག་གསར་བ་བདམས་དཔྱད།
གནའ་བོའི་ཅོང་རྙིང་།
དཔའ་རྩེ།
སྨུག་ནག་གི་ཁ་དོག་ལ།
སྲ་མཁྲེགས་ཀྱི་རང་བཞིན་ལྡན་ཞིང་། །
སྲ་མཁྲེགས་ཀྱི་རང་བཞིན་ལས།
ཨུ་ཚུགས་ཀྱི་གཤིས་རྒྱུད་ཅིག་ཀྱང་མཐོང་།
གནའ་བོའི་གཏམ་རྒྱུད་ཀྱི་རྒྱུན་ཐག་ཅིག་གིས། །
ཁྱེད་ཀྱི་བརྗིད་ཉམས་དེ་འཛམ་གླིང་གི་ཏོག་དང་། །
ཁྱེད་ཀྱི་གཟི་མདངས་དེ་འཇིག་རྟེན་གྱི་རྒྱན་དུ་གྱུར་
པར་བཤད་ལ། །
ཁྱེད་ཀྱི་ངར་སྐད་ཀྱིས་མི་ཡུལ་ཟིལ་གྱིས་མནན་
པར་ཡང་བརྗོད།
རེད་དེ།
འདི་དག་ཐམས་ཅད་ནི་སྔར་བྱུང་གི་གཏམ་རྒྱུད་ཡིན་པ་དང་།
ལོ་རྒྱུས་ཀྱི་དཔང་བོ་ཞིག་ཏུ་ཡང་ངེས། །
ངེས་ཀྱང་།
༢



སོ་ལྟ་དང་གཟབ་ཉན།
དེང་སྐབས་ཁྱེད་ཏིང་འཛིན་གྱི་བདེ་བ་ལ་སྙོམས་པར་
ཞུགས་འདུག་སྟེ། ཁོ་ཚོ་
ཁྱེད་ཀྱིས་སྔར་བྱུང་གི་ལོ་རྒྱུས་རྣམས་ཕྱིར་དྲན་བྱེད་བཞིན་ནམ།
མ་འོངས་པའི་བདེ་སྐྱིད་ལ་སྨོན་ལམ་བྱེད་ཀྱིན་ཡོད། །
ངའི་འདྲེན་བྱེད་ཀྱི་སྤྱོད་བྱར་གྱུར་པ་ནི། །
ནག་དྲེག་ཆགས་པའི་གནའ་བོའི་ཅོང་རྙིང་ཞིག་ལས།
སྙན་འཇེབས་ཀྱི་ཅོང་སྒྲ་གསར་པ་ཞིག །
ཐོས་འཛིན་གྱི་བཅུད་དུ་ཐོབ་པའི་སྐལ་བ་ནི་ཧ་ཅང་ཕྲ།
ཀྱེ་ཀྱེ།
འབྱུང་འགྱུར་གྱི་བདེ་སྐྱིད་དེ་རང་ཤུགས་ལ་བརྟེན་པ་ལས། །
སྐྱབས་ཞུ་དང་རེ་འབོད་ཀྱིས་ཅི་ཕན། ད་
ཁྱེད་ཀྱིས་སྲ་མཁྲེགས་ཀྱི་རང་བཞིན་དང་དུ་ལོངས།
ཨུ་ཚུགས་ཀྱི་གཤིས་རྒྱུད་རིང་དུ་དོར།
བཅོས་མིན་གྱི་རང་མདོག་ཕྱི་རུ་ངོམས་དང
ཁྱེད་ཀྱི་སྙན་འཇེབས་ཀྱི་ངར་སྐད་གསར་བའི་ཆེད་དུ།
ངས་རང་ཉིད་ཀྱི་མགོ་བོ་འདི། །
གཏུན– ཤིང བྱེད ཀྱང་མོས།
(1987 ལོའི《 བོད་ཀྱི་རྩོམ་རིག་སྒྱུ་རྩལ》དེབ་དང་པོ་ལས་བདམས)
【དཔྱད་པ། ལམ་ལུགས་ཤིག་ནི་སྐབས་གླགས་ཤིག་ཡིན་པ་ལས་གཞན་ལྟ་
བ་དང་འདུ་ཤེས་སོགས་ཀྱི་དཀྱོགས་མཚམས་ཤིག་ཀྱང་ཡིན། ལོ་བཅུའི་གོད་ཆག་



བོད་ཀྱི་སྙན་ངག་གསར་བ་བདམས་དཔྱད།
ཆེན་མོ་སོགས་ཀྱིས་རྐྱེན་བྱས་ཐོག བོད་ཀྱི་སྲོལ་རྒྱུན་རིག་གནས་དེ་རྒྱུན་མཐུད་
ཀྱི་སྲོག་རྩ་གློ་བུར་དུ་འགག་ལ་ཁད་པར་གྱུར་པས། སྔ་རབས་དང་ཕྱི་རབས་པའི་
བར་དུ་རིག་གནས་ཐད་ཀྱི་རྒྱུན་ཆད་ལ་ཉེ་བར་བཟོས་ཅིང་། ཕྱི་རབས་པ་རྣམས་
རིག་གནས་དེར་རྒྱུས་ལོན་གྱི་སྐལ་བ་དེ་འདྲ་མ་ལྡན་པས། ། དེ་རྒྱུན་འཛིན་དང་
གསར་གཏོད་སོགས་འཕེལ་རྒྱས་ཀྱི་འདུ་ཤེས་དབེན་ཕྱིར། རིན་ཐང་ལྟ་བའི་ཐད་
ནས་མི་རབས་གཉིས་བར་འགལ་བ་ལྟག་སྤྲོད་དུ་གྱུར། བཅོས་བསྒྱུར་སྒོ་འབྱེད་
ཀྱི་སྒོ་གླེགས་ཕྱེ་བ་དང་བསྟུན་ནས། མིའི་རིགས་ཀྱི་དངོས་ཡོད་འཚོ་བར་ཐད་
ཀར་གཏད་པའི་ལྟ་བའང་གང་མང་ཞིག་བྱུང་བར་བརྒྱུད། སྐབས་དེའི་བོད་ཀྱི་
སྤྱི་ཚོགས་ཡོངས་ལ་ཤན་ཤུགས་ཆེན་པོ་ཐེབས་པ་དང༌། ལྷག་པར་དུ་སྐབས་
དེའི་རྒྱ་བོད་རིག་གནས་གཉིས་ཀྱིས་བློ་སྦྱོང་ཐོབ་པའི་སློབ་གྲྭ་པ་དག་ལ་མཚོན་ན་
“འཕགས་པའི་སྤྱད་བྱར”གྱུར་པ་ཐམས་ཅད་ལྷ་སྒྲུང་ཙམ་གྱི་ཚད་དུ་བཟུང་ནས།
དངོས་ཡོད་འཚོ་བ་ལས་མི་རིགས་ཤིག་གི་མདུན་ལམ་དང་འབྱུང་འགྱུར་ཐད་དུ་
ཁག་ཁུར་གྱི་སེམས་ཆེན་པོ་བསྐྱེད་ནས། བོད་རང་གི་འདུ་ཤེས་འཛིན་སྟངས་
སོགས་ཀྱི་ཕྱོགས་ལ་དྲི་བ་གང་མང་ཞིག་བཏོན་པར་མ་ཟད། རུས་གསེབ་ཏུ་མི་
རིགས་རང་གི་རིག་གནས་ཀྱི་གཞི་རྐང་དུ་གྱུར་པའི་ནང་བའི་ཆོས་ལས་མངོན་་་་་
པའི་དངོས་ཡོད་འཚོ་བའམ་རང་ག་བའི་བློ་གོམས་ལས་བརྒལ་པའི་ལྟ་བའི་ཆ་་་་་
དེར་རྒོལ་རྡུང་ལྷག་བསམ་ཅན་གྱི་སྟ་གོན་ལ་ཆས། སྙན་རྩོམ《 གནའ་བོའི་ཅོང་
རྙིང》ནི་སྐབས་དེའི་བསམ་བློ་ཕྱིར་བཏོན་ཐད་ཀྱི་འཐུས་ཚབ་རང་བཞིན་གྱི་་༌༌་
བརྩམས་ཆོས་ཤིག་ཡིན།
རྩོམ་མཁན་གྱིས་བསྡུས་བརྗོད་ཀྱི་ལག་ཐབས་ལ་བརྟེན་ནས་ཅོང་རྙིང་ཞིག་
ལས་འཕྱུར་པའི་རང་གི་ཚོར་འདུ་དེ་ཕྱི་དངོས་ཀྱི་རིག་གནས་ཤིག་གི་གནས་བབ་



སོ་ལྟ་དང་གཟབ་ཉན།
དང་སྣང་ཚུལ་དེར་བརྒྱུད་ནས་ཅོང་རྙིང་དེའི་རང་བཞིན་དང་ཁྱད་གཤིས་བཟུང་
ཐོག རང་གི་ནང་སེམས་ལས་བྱུང་བའི་བོད་ཀྱི་རིག་གནས་ཐད་ཀྱི་ངོས་ཟིན་
ཕྱིར་ཅོང་རྙིང་དང་ལྷན་འབྲེལ་དུ་སྦྱར་བར་མངོན། དེར་བརྟེན་སྙན་རྩོམ་འདི་
ལས་བརྗོད་པའི་ཅོང་རྙིང་ནི་རྩོམ་མཁན་རང་གི་རང་ལྟའི་ཐད་ཀྱི་བོད་ཀྱི་རིག་་་་
གནས་སམ་སྲོལ་རྒྱུན་གྱི་སྣང་ཚུལ་ཅི་རིགས་ཀྱི་བསྡུས་བརྗོད་ཅིག་ཡིན། སྤྱིར་
ཅོང་ནི་སྐུལ་བརྡའམ་རྟོགས་སད་ཀྱི་འབྱུང་གཞི་ཡིན་མོད། སྐབས་དེར་མཚོན་ན་
རྒུད་འགྱུར་གྱི་ཉམས་སྣང་ལྡན་པར་མ་ཟད། ཕྱི་འོང་རིག་གནས་གསར་བ་དང་
བོད་རང་གི་འཚོ་བ་དངོས་ཀྱི་གནས་བབ་དང་བསྟུན་ནའང་། བྱུང་འདས་ཀྱི་ལོ་
རྒྱུས་ཙམ་ལས་མི་རིགས་དར་སྤེལ་གྱི་ནུས་ཤུགས་ཉག་ཕྲ་བ་ཡིན། “དེང་སྐབས་
ཁྱེད་ཏིང་འཛིན་གྱི་བདེ་བ་ལ་སྙོམས་པར་ཞུགས་འདུག་སྟེ། / ཁྱེད་ཀྱིས་སྔར་བྱུང་
གི་ལོ་རྒྱུས་རྣམས་ཕྱིར་དྲན་བྱེད་བཞིན་ནམ།/ མ་འོངས་པའི་བདེ་སྐྱིད་ལ་སྨོན་་་།
ལམ་བྱེད་ཀྱིན་ཡོད། /..”ཅེས་གོང་གི་ཚན་པ་གསུམ་པོས་ཅོང་རྙིང་གི་རང་་་་
གཤིས་དང་གནས་བབ། དེས་བསྐྱེད་པའི་བྱེད་ལས་བསྟན་པ་བརྒྱུད་ནས“ངེས་
ཀྱང”ཞེས་ཚིག་གདངས་ཇེ་ཟབ་དང་རང་ཚོར་ཇེ་དྲག་ཏུ་བཏང་ནས་སྐབ ས་དེའི་
གནས་བབ་དང་བསྡུར་ནས་འདྲི་གཞི་དེ་བཏོན། དོགས་གནས་དེ་དག་ནི་རྩོམ་
མཁན་རང་ཚོད་ཀྱི་རྟོགས་པ་ཟབ་མོ་ཞིག་གི་གནས་ནས་ཐོན་པ་ལས་རང་ག་བའི་
ཁ་གཡང་ཙམ་ག་ལ་ཡིན། རིག་གནས་ཤིག་ལ་བཅངས་པའི་དད་ཞེན་ལས་ཐོན་
པའི་མཚང་འདོན་དང་། དེར་རྒྱུས་ལོན་ཅི་ཡང་མེད་པར་སྨྱོན་མས་འཛིང་ག་
བྱེད་པ་ལྟ་བུ་གཉིས་ནི་རང་བཞིན་གྱི་སྟེང་ནས་ཐ་དད་ཡིན། སྙན་རྩོམ་འདིར་
མཚོན་ནའང་རིག་གནས་ཤིག་ལ་ལག་རྙོབ་བྱས་པ་ལས་ཐོན་པའི་ཅོང་སྒྲ་གསར་
བ་རེད་ཅེས་བཤད་ཐབས་མེད་མོད། འཚོ་བ་དངོས་ལས་ཐོན་པའི་བརྟག་གཞིག་



•བོད་ཀྱི་སྙན་ངག་གསར་བ་བདམས་དཔྱད།
ཅིག་དང་རིག་གནས་དེའི་ཕྱི་ངོས་ཀྱི་སྣང་ཚུལ་ལས་མཐོང་བའི་འགལ་བ་སྣ་་༌་་་
ཚོགས་ཀྱིས་གཏད་པའི་ཚོར་འདུ་ཞིག་ཏུ་འདུག་ཏིག་ཏིག་ལ་ཚོར་འདུ་དེ་ནི་
སྐབས་དེའི་ན་གཞོན་རྣམས་ཀྱིས་བསམ་བློ་འཁོར་སྟངས་ཀྱི་གཙོ་གནད་ཅིག་ཡིན་
པ་རེད། སྙན་ངག་པས་ཚོར་བ་སྐྱེན་པོར་ཐུན་མོང་གི་བསམ་ཚུལ་དེ་བཟུང་ནས་
རང་གི་འདོད་འདུན་ནམ་སྔོན་ཐོན་གྱི་ཕུགས་རེ་དེ་ཅོང་རྙིང་གི་རང་གཤིས་ལས་
ཕྱི་རུ་བཏོན་པ་སྟེ། “ ཁྱེད་ཀྱིས་སྲ་མཁྲེགས་ཀྱི་རང་བཞིན་དང་དུ་ལོངས། / ཨུ་
ཚུགས་ཀྱི་གཤིས་རྒྱུད་རིང་དུ་དོར། /......”ཞེས་སྤང་བླང་གི་བློ་མིག་ཡངས་པོ་་༌༌་
ལས་དཔའ་བོ་ཁེར་བགྲོད་ཀྱི་ཚོར་འདུ་ཞིག་ཀྱང་སྐད་ཆའི་བརྗོད་སྟངས་དང་་་་་་
ཚིག་འགྲོས་ལས་མངོན་མཚོན་བྱས་ཡོད་པར་མ་ཟད། “ གཏུན - ཤིང པ་ཕ་བ་
བྱེད — ཀྱང — མོས”ཞེས་མཐའ་མཇུག་གི་བརྗོད་སྟངས་འདི་ལས་ལྷག་་་་་
པར་དུ་དཔུང་མེད་ཁེར་རྐྱང་གི་ཚོར་ཤེས་མངོན་གསལ་ཡིན་མོད། རིག་གནས་
ཤིག་གི་ཐད་ནས་མཐོང་བའི་རང་ལྟ་དེ་ཐེར་ཟུག་ནོར་བུའི་མཆོད་སྦྱིན་དུ་གཏོང་
འདོད་ཀྱི་སྙིང་སྟོབས་ནི་འགྱུར་མེད་རྡོ་རྗེ་བྲག་གི་རང་གཤིས་སུ་གཏད། འདི་ནི་
ཅོང་སྒྲ་སྟེ། འདི་ནི་སྙན་ངག་པ་ཞིག་ལ་མངའ་འོས་པའི་སྙིང་སྟོབས་ཡིན། །
སྤྱིར་ལྷག་བསམ་ལས་ཐོན་པའི་རེ་འདུན་ནམ་སྤོབས་པ་ནི་སྙན་ངག་པ་ཞིག་
ལ་མཚོན་ན་ངེས་པར་དུ་མངའ་དགོས་པར་མ་ཟད། རང་བློར་འགལ་བའི་
གནས་བབ་དེ་རིགས་བསྒྱུར་བཀོད་ཀྱི་ཆོད་སེམས་ཤིག་ཀྱང་སྒྱུ་རྩལ་ཁྲོད་མངོན་་་་
པར་མཚོན་དགོས་པ་ནི་འོས་འགན་དུ་གྲུབ། ང་ཚོས་གནས་སྐབས་སུ་མི་རིགས་
ཤིག་གི་རིག་གནས་ཀྱི་དགེ་སྐྱོན་གྱི་ཁྱད་གང་ཡིན་གྱི་དབྱེ་བ་འབྱེད་མི་དགོས་ལ། །
ང་ཚོར་དེ་འབྱེད་པའི་དུས་ཚོད་ཀྱང་མི་འདུག དུས་ཚོད་ནི་ནམ་ཡང་རིས་མེད་
ཀྱི་དཔང་བོ་ཡིན་ལ། ཡུན་རིང་གི་འཚོ་བའི་ལག་ལེན་ཁྲོད་ཆོས་གང་རུང་གི་རང་
40



སོ་ལྟ་དང་གཟབ་ཉན།
གཤིས་ཕྱིར་མངོན་པར་བྱེད་མོད། ང་ཚོར་སྒུག་ཁོམ་མེད་པས“རྟོགས་སད”ཀྱི་
ཅོང་སྒྲ་ལས་ང་ཚོས་རིགས་རྒྱུད་ཅིག་གི་འབྱུང་འགྱུར་གྱི་རེ་འབྲས་མཐོང་འདོད་
ལ། འཚོ་བ་དང་ཁོར་ཡུག བདེ་ཐང་དང་ཚེ་རིང་། བདེ་སྐྱིད་དང་འབྱོར་
ཕྱུག་ཅིག་གི་ལོངས་སྤྱོད་ལ་རེ་སྙེག་བྱེད་པའི་དུས་སུ་ཁེལ་པས། རྩོམ་མཁན་
གྱིས་བུ་རབ་ཅིག་གི་སེམས་ཁམས་བཟུང་སྟེ་རལ་གྲི་ལྟ་བུའི་སྨྱུག་རྩེས་བསྐྲུན་པ་ནི་
ཚིག་རྒྱན་གྱིས་སྤྲས་པ་ཉུང་བའི་དྲང་བཤད་ཅིག་ལས་ཐོན་པའི་ངར་སྐད་ཡིན།
བརྗོད་སྟངས་འདི་ལྟ་བུས་སྐབས་དེའི་སེམས་འགུལ་ཐེབས་སླ་བའི་དུས་རབས་་་་་
དེར་མཚོན་ན་ཀློག་མཁན་དག་ལ་སྐད་ཅིག་མའི་སེམས་འགུལ་ལམ“ཉམས་འུར།”
ཡང་ན་ངར་རེ་སྦྱིན་ནུས་མོད། སྙན་ངག་སྒྱུ་རྩལ་གྱི་ཐད་ནས་བལྟས་ན་རིག་རྟོག་
དང་བསླབ་བྱའི་རང་བཞིན་ཅུང་ཆེ་བས། ཀློག་མཁན་ལ་ཚོར་རྟོག་གི་བར་སྟོང་
ཅུང་ཆུང་བར་གྱུར་པ་དང་། ཚིག་ལ་ལྡེམ་ཤུགས་དང་མཉེན་ཤ་ཞན་པས་སྙན་
པའི་རོ་དེའང་མ་བཅོས་རང་བཅོས་སུ་ཅུང་ཆུང་བར་བཟོས་འདུག་སྙམ།



•བོད་ཀྱི་སྙན་ངག་གསར་བ་བདམས་དཔྱད།
རྒོད་པོ་དང་ནམ་མཁའ།
གྲོགས་པོ་སྙན་ངག་སྨྲ་བ་ཞིག་ལ་ཕུལ་པ།
འཇུ་སྐལ་བཟང་།
དུས་རླུང་བསེར་བུ་ལྡང་ཙ་ན།
ཁུར་མང་བགྲེས་པོ་ཞིག་ཀྱང་མཁའ་ལ་ལྡང་སོང་།
རྒོད་པོ་བྲག་གོག་ལ་གཏན་དུ། །
སྡོད་ཚུགས་སམ།
ནམ་མཁའ་འདི་མེས་པོ་བགྲོད་པའི་བ ཤུལ་ལམ།
གཤོག་ཟུང་འདི་མེས་པོས་གནང་བའི་ཁྱད་ནོར།
ཞུམ་པ་ཅི།
ནམ་ཞིག་གཤོག་རྩལ་བྲི་ཡི་ནམ་མཁའ་ཟད་པར་མི་འགྱུར་བ་བདེན།
དེ་ལྟ་ནའང་།
གཤོག་རྩལ་མ་བྲི་ཕྱིར་ལ་ལྡོག་ན།།
རྒོད་པོ་སྤོབས་པ་ཞུམ།
གཤོག་རྩལ་བྲི་ཚེ་ཕྱིར་ལ་ལྡོག་ཀྱང་།
ལྡོག་པའི་ལམ་དུ་འཆི།
ཨ་ཧོ།
དུར་ས་མཁའ་ལ་འདེབས་པ།



• སོ་ལྟ་དང་གཟབ་ཉན།
གཉའ་ཁྲི་བཙན་པོའི་སྲོལ།
（1988 ལོའི《 སྦྲང་ཆར》དེབ་དང་པོ་ལས་བདམས）
【དཔྱད་པ། འདི་ནི་སྙིང་ཁོང་ལས་ཕུལ་པའི་དྭངས་གཙང་གི་བསྟོད་པ་་་་
ཞིག་ཡིན་ལ། སྙིང་སྟོབས་སམ་སྤོབས་པ་ཞིག་ལ་བཅངས་པའི་ཡིད་སྨོན་ཞིག་
གམ་རེ་ལྟོས་ཤིག་ཀྱང་ཡིན། རྩོམ་མཁན་གྱིས་ཚེ་སྲོག་གི་རིན་ཐང་ཞིག་དང་རིན་
ཐང་དེ་འཇལ་བྱེད་ཀྱི་སྤོབས་པ་གཉིས་རྒོད་པོའི་རང་གཤིས་སུ་བཅོལ་ཏེ་ཀློག་་་་
མཁན་ལ་བསྩལ་པ་ནི་སྙིང་སྟོབས་རིགས་ཤིག་གི་རང་ཆོས་རེད། “དུས་རླུང་
བསེར་བུ་ལྡང་ཙ་ན།/..….”ཞེས“གྲོགས་པོ་སྙན་ངག་སྨྲ་བ”ལ་སྐུལ་སློང་ངམ་་་་་་
རྒོད་པོའི་ནང་ཆོས་དེ་རྔམ་རྩུབ་དཀའ་སྡུག་གི་ཁོར་ཡུག་ཅིག་དང་རིག་རྟོག་གི་་་་
ཤན་ཆེ་བའི་ཚིག་སྦྱོར་ལས་མྱོང་མཁན་ལ་བསྩལ་པ་ནི་ངེས་གཏན་གྱི་འཇིག་རྟེན་
ཞིག་ཡིན། །
“ནམ་མཁའ་འདི་མེས་པོ་བགྲོད་པའི་བཤུལ་ལམ། ༼གཤོག་ཟུང་འདི་མེས་་་
པོས་གནང་བའི་ཁྱད་ནོར། / ཞུམ་པ་ཅི”ཞེས་མི་རིགས་སམ་རིགས་རྒྱུད་ཅིག་གི་་་་
སྙིང་སྟོབས་ནི་གནས་དེར་དར་བའི་རིག་གནས་ཀྱི་ཁོར་ཡུག་ཅིག་ལས་མུ་རུ་མུར་
བརྒྱུད་ཕྱིར། མེས་པོའི་དཔའ་མཛངས་སམ་སྙིང་སྟོབས་ནི་ཕྱི་རབས་པའི་སྤོབས་
པའི་རྟེན་གཞི་ཞིག་ཡིན་པ་ཆོས་ཉིད་ཅིག་ཏུ་གྲུབ་པར་ངེས། ང་ཚོ་ལ་དངོས་
གནས་རླབས་ཆེན་གྱི་མེས་པོ་བགྲང་ལས་འདས་པ་ཞིག་དང་ཁོང་ཚོའི་རིག་་་་་་
སྟོབས་ལས་འོངས་པའི་སྤོབས་པའི་རང་གཟུགས་སུ་གྱུར་པའི་རིག་གནས་ཀྱང་ཇི་
འདྲའི་རྒྱ་ཆེ་ཞིང་གཏིང་ཟབ་པ་ཞིག་ཡོད་ཨང་། མེས་པོར་རྒྱུས་ལོན་བྱས་པ་ལས་
ང་ཚོས་རང་ངོ་ཟིན་ཅིང་། མེས་པོའི་རང་གཤིས་རྒྱུས་ལོན་པ་ལས་ང་ཚོས་རང་
ལམ་འཚོལ་ཐུབ་པ་ཡིན། རྩོམ་མཁན་གྱིས་ཡིད་ཆེས་ཤིག་གི་གནས་ནས་རྒོད་པོའི་
43



•བོད་ཀྱི་སྙན་ངག་གསར་བ་བདམས་དཔྱད།
སྙིང་སྟོབས་ཀྱི་འབྱུང་རྐྱེན་དེ་བསྟན་ཐོག “ནམ་ཞིག་གཤོག་རྩལ་བྲི་ཡི་ནམ་
མཁའ་ཟད་པར་མི་འགྱུར་བ་བདེན།/.....”ཞེས་ཚེ་སྲོག་ཅིག་གི་གཏད་ཡུལ་་
དང་ཚེ་སྲོག་དེས་རང་ལ་འཐོབ་འོས་པའི་རིན་ཐང་ཞིག་ཇི་ལྟར་མངོན་འགྱུར་་་་་
བྱེད་པའི་བརྒྱུད་རིམ་དེ་རྒྱ་ཆེ་བའི་ཡིད་ཡུལ་ཞིག་གི་ཞིང་ཁམས་སུ་མ་བཞག་པར།
རིག་རྟོག་གི་ཤན་ཆེ་བའི་ཚིག་སྦྱོར་ལས་གནས་ལུགས་ཀྱི་རིགས་འདེད་ལ་བརྟེན་
ནས་ཀློག་མཁན་གྱི་སྣང་ངོར་གོ་དོན་ཞིག་ཐད་ཀར་བསྩལ་པས་ན། སྒྱུ་རྩལ་གྱི་
བར་སྟོང་དང་ཀློག་མཁན་རང་རང་གི་འཆར་ཡན་གྱི་ཤོང་རྒྱ་ཆུང་བར་བཟོས་་་་
པས། ང་ཚོར་ཐོབ་པ་ནི་གནས་ལུགས་ཤིག་གི་ཤན་སྟོབས་ལས་མཛེས་པའི་ཉམས་
སྣང་ཅུང་ཆུང་བར་བཟོས་འདུག་སྙམ།
“ ཨ་ཧོ།༼ དུར་ས་མཁའ་ལ་འདེབས་པ། / གཉའ་ཁྲི་བཙན་པོའི་སྲོལ། ༼”ཞེས་
གོང་གི“ནམ་མཁའ་འདི་མེས་པོ་བགྲོད...” 1 ཚན་པ་འདི་གཉིས་ཕན་ཚུན་
རམ་འདེགས་སྒོས་མི་རིགས་འདིའི་རིག་གནས་སེམས་ཁམས་སམ་བསམ་བློའི་
གོམས་གཤིས་ལྟར། “རྒོད་པོའི”ཚེ་སྲོག་གི་འཇུག་ཡུལ་ལམ་ཕྱི་བཤོལ་མེད་པའི་
འཚོལ་སྙེག་གི་སྙིང་སྟོབས་དེ་རྒྱུ་མཚན་དང་བཅས་པར་བསྟན་པས། རྩོམ་གྱི་
མགོ་རྔ་གཉིས་ཕན་ཚུན་འོས་འཚམས་སུ་གུང་སྦྲེལ་ཡོད་པར་མ་ཟད། བརྗོད་བྱའི་
བསྟན་དོན་དེའང་བོད་མིའི་མཛེས་དཔྱོད་ཀྱི་གོམས་གཤིས་ལྟར་སྒྱུ་རྩལ་བདེན་་་་་
སྣང་གི་འགན་འཁུར་འགྲུབ་ཏུ་བཅུག་ཡོད་མོད། སྙན་ངག་སྒྱུ་རྩལ་གྱི་ཐད་ནས་
དབྱེ་ཞིབ་བྱས་ན། འདི་ལྟ་བུའི་ཚིག་གི་སྦྱོར་ཚུལ་དང་སྒྲིག་གཞིའི་བཀོད་སྒྲིག་ལ་
ངེས་བསྟན་གྱི་བསྟན་དོན་ཙམ་ལས་གཞན་པའི་རྟོག་འཆར་གྱི་ལྡེམ་དགོངས་བྲལ་
ཕྱིར། སྒྱུ་རྩལ་མཛེས་སྣང་གི་བྲོ་བ་ཞན་པར་བཟོས་འདུག་སྙམ། །
སྤྱིར་སྙན་རྩོམ་འདིས་བསྡུས་བརྗོད་དུ་སྙིང་སྟོབས་ཤིག་གི་རང་མདངས་དེ་



• སོ་ལྟ་དང་གཟབ་ཉན།
རིག་རྟོག་ཏུ་སྤྱི་སྡོམ་རང་བཞིན་ཅུང་ཤས་ཆེ་བར་བསྟན་ཅིང་། བརྗོད་བྱར་ཡིད་
ཡུལ་གྱི་རམ་འདེགས་ཅུང་ཆུང་བ་དང་། ཡིད་བརྙན་དེའང་ངེས་བསྟན་དུ་
བསྡུས་དྲགས་པས། “ རྒོད་པོའི”ཚེ་སྲོག་གི་རང་མདངས་དེ“རང་དབང”ན་གཟི་
བརྗིད་དུ་མ་རྫོགས་ཕྱིར། བདག་གི་སྣང་ངོར་མཛེས་སྣང་མུ་མེད་ཀྱི་མྱོང་བ་མེད་
པར། གནས་ལུགས་ཤིག་གི་གོ་དོན་ལ་བསམ་གཞིག་བྱེད་པའི་སེམས་ངལ་ལྕི་བར་
བཟོས་སོང་། དེར་བརྟེན་སེམས་ངལ་འདི་ལྟ་བུ་བཟོ་ཐུབ་པའང་སྒྱུ་རྩལ་གྱི་
མཚོན་སྟོབས་ཤིག་ལས་ཐོན་པ་མིན་ཞེས་བཤད་ཐབས་མེད་འགྲོ། ང་ཚོས་སླར་
ཕྱོགས་གཞན་ཞིག་ནས་བརྟག་དཔྱད་བྱས་ན། རྩོམ་མཁན་གྱིས“ ཁུར་བགྲེས་པོ”
ཞིག་གི་སྙིང་སྟོབས་མཐོང་བ་ལས་གནམ་འོག་གི་སྤུན་ཟླ་ཡོངས་ལ་རང་ཉིད“རྒོད་
པོ”རུ་མཆིས་ཀྱང་། རང་གནས་དེ་ཙམ་གྱིས་ཡིད་ཚིམ་མི་རུང་བའི་འབོད་སྐུལ་
ཞིག་གམ། མེས་པོའི་སྙིང་སྟོབས་ཤིག་ལ་འཆང་བའི་ཡིད་ཆེས་ཤིག་དང་། ཡང་
ན་དངོས་ཡོད་འཚོ་བའི་ཁྲོད་སྣང་བའི་དངོས་དོན་ལས་བསླངས་པའི་སྤོབས་པ་་་་
ཞིག་ཏུ་འགྲེལ་ནའང་འགལ་བ་ཅི་མཆིས། ལོ་ངོ་སྟོང་ཕྲག་དུ་མའི་སྤྱི་ཚོགས་ཀྱི་
འཚོ་བའི་ཁྲོད་ང་ཚོ་སུ་ཡིན་རུང་སྐྱིད་སྡུག་གཉིས་ཀྱི་རེས་མོས་ཁྲོད་རང་ཉིད་ཀྱི་
གོ་གནས་དེ་བཙལ་ཅིང་སྙེག་བཞིན་ཡོད་ལ། དོན་དམ་དུ་མིའི་རིགས་ཀྱི་དཔལ་
ཡོན་དར་རྒུད་ཀྱི་ལོ་རྒྱུས་ནི་མིའི་རིགས་ཀྱིས་རང་ཉིད་ཀྱི་གོ་གནས་དང་རིན་ཐང་
འཚོལ་བའི་ལོ་རྒྱུས་ཤིག་ཅི་མ་ཡིན། ། རྒོད་པོ་དང་ནམ་མཁའ》ལས་མངོན་
པའང་མཐར་གཏུགས་ན་རིན་ཐང་ཞིག་གི་འཇུག་ཡུལ་ཅི་ཡིན་བསྟན་པ་རེད་་་་་་
ཅེས་ན་གོ་འཛོལ་ཞིག་ཡིན་ནམ། དཔེ་གཞི་འདི་ལྟ་བུ་ལས་སྙན་ངག་ལ་དངོས་
གནས་འགྲེལ་རྒྱག་རྒྱུ་མེད་ཅེས་པ་ཅུང་བདེན་པར་མ་ཟད། ལན་རེར་དགེ་སྐྱོན་
གྱི་ཤན་ཡང་འབྱེད་དཀའ་བ་ཞིག་མ་ཡིན་ནམ།



•བོད་ཀྱི་སྙན་ངག་གསར་བ་བདམས་དཔྱད།
དགུན་གྱི་བུ་མོས་དཔྱིད་ཀྱི་ན་ཆུང་སྦྲུམ།།
ལྗང་བུ།
ཤ་ཕོའི་རྭ་བ་ལྷུང་།
རྟ་ཕོའི་དྲུག་ཤ་སྐམ།
མེ་ཏོག་གི་དྲི་བསུང་ཉམས་ཤིང་།
བྱ་བྱིའུ་ཡི་སྐད་སྙན་འགགས།
ཁ་བ་ལེབ་མོ་བྱ་རྒྱལ་གཤོག་པ་འདྲ།
བྱང་རླུང་དྲག་པོས་སེང་གེའི་ང་རོ་འཇོམས།
ས་གཞི་སྟོང་སིང་ངེ་།
མི་ཡུལ་སྐྱ་ཐིང་ངེ་།
ཡིན་ཀྱང་བདག་ནི་དགུན་ལ་ཅིས་མི་དགའ།
དུས་བཞིའི་འཁོར་ལོའི་བགྲོད་པའི་གུར་ཁང་ལ།
དགུན་གྱི་བུ་མོས་དཔྱིད་ཀྱི་ན་ཆུང་སྦྲུམ།།
ཀྭ་ཡེ་གྲོགས་པོ་དག་
བདག་ཅག་གི་དཔྱིད་དཔལ་མདུན་ན་ཉེ།
བདག་ཅག་གི་བརྩེ་བ་མདུན་ན་ཉེ།
སེམས་ནང་གི་རེ་སྒུག་མདུན་ལ་གཏོད།
སེམས་ནང་གི་སྨོན་འདུན་མདུན་ལ་གཏོད།
(1989 ལོའི 《 སྦྲང་ཆར》དེབ་དང་པོ་ལས་བདམས)



• སོ་ལྟ་དང་གཟབ་ཉན།
【དཔྱད་པ། ཐུན་མོང་གི་སྣང་ངོར་དགུན་ནི་ཉམ་ཐག་པའི་དུས་ཚིགས་་་་
ཤིག་ཡིན་ལ། གངས་རིའི་ར་བས་བསྐོར་པའི་བོད་ཡུལ་ལ་མཚོན་ན་ལྷག་པར་དུ་
བཟོད་ཐབས་བྲལ་བའི་སྡུག་བསྔལ་གྱི་དུས་ཚིགས་ཤིག་ཡིན། གངས་རི་དཀར་པོ་
མཆོད་རྟེན་བཞིན་དུ་བརྗིད་ཀྱང་གྲང་ལྷགས་ཀྱི་དན་རྟགས་ཡིན་པ་དང༌། སྤང་
ཐང་ཡངས་པོར་ཁ་བས་བཀླུབས་ཏེ་སྙན་ངག་གི་ཉམས་སྣང་ལྡན་ཡང་སྲོག་ལྡན་
མང་བོའི་གཤེད་དུ་འགྱུར་ངེས། འོན་ཀྱང་རྩོམ་མཁན་གྱིས“ ཤཱ་ཕོའི་རྭ་བ་ལྷུང་།/
རྟ་ཕོའི་དྲུག་ཤ་སྐམ། /... ”ཞེས་སྤྲོ་སེམས་ཀྱིས་ཁེངས་པའི་ཚིག་སྦྱོར་དང་་་་༌་་༌་
གདངས་མཚམས་གསལ་བའི་གྲེ་འགྱུར་ལས། བོད་ཡུལ་གྱི་དགུན་ལྗོངས་དེ་བག་
ཡངས་པའི་ཡིད་བརྙན་དུ་མས་རྟེན་འབྲེལ་དུ་བཀོད་པས། ཀློག་མཁན་གྱི་སྣང་
ངོར་ཡང་ཞེ་སྡུག་པའི་ཉམས་སྣང་མེད་པར་མ་ཟད། དེ་ལས་ལྡོག་ཏེ་སྤྲོ་སེམས་
འཁོལ་བའི་རེ་ལྟོས་ཀྱིས་ཁེངས་ཡོང་བ་ཞིག་ཡིན། འདི་ལས་ང་ཚོས་མཐོང་ཐུབ་
པ་ནི་སྐད་ཆའི་བཀོལ་སྤྱོད་ཅེས་པའི་བྱེད་ནུས་ག་འདྲ་ཡིན་པ་དང་། ཐབས་རྩལ་
ཅེས་པའང་དོན་དམ་དུ་སྐད་ཆའི་སྦྱོར་སྟངས་འབའ་ཞིག་ཅི་ལ་མ་ཡིན་སྙམ་པའི་
རྣམ་རྟོག་འབྱུང་བ་དེ་རེད། “ཡིན་ཀྱང་བདག་ནི་དགུན་ལ་ཅིས་མི་དགའ།/
དུས་བཞིའི་འཁོར་ལོའི་བགྲོད་པའི་གུར་ཁང་ལ། ༼ དགུན་གྱི་བུ་མོས་དཔྱིད་ཀྱི་ན་
ཆུང་སྦྲུམ”ཞེས་རྩོམ་མཁན་གྱིས་ཡར་སྐྱེད་ཀྱི་སེམས་པ་ཞིག་དང་། འབྱུང་འགྱུར་
ལ་རེ་བས་ཁེངས་པའི་སེམས་འགྱུ་དེ་མི་སེམས་སྤྲོ་བའི་སྤོབས་པ་དང་བཅས་་་་་་་
གསལ་ལྷང་ངེར་རྟོགས་པ་ལས་གཞན། མི་ཚེའམ་འཚོ་བར་འཆང་བའི་རྣམ་དག་
གི་རྣམ་འགྱུར་དེ་མངོན་གསལ་དོད་པོར་མཚོན་ཡོད་པར་མ་ཟད། སྐབས་དེའི་
མྱོང་རོལ་གྱི་ནུས་པ་ལྡན་པའི་ཀློག་མཁན་དག་ལ་མཚོན་ནའང་ཇི་འདྲའི་ལྷད་་་་་
མེད་ཀྱི་སྐུལ་སློང་ཞིག་བྱས་ཡོད་ཨང་། །



བོད་ཀྱི་སྙན་ངག་གསར་བ་བདམས་དཔྱད།
“ ཀྭ་ཡེ་གྲོགས་པོ་དག /.../ སེམས་ནང་གི་སྨོན་འདུན་མདུན་ལ་གཏོད” ་་
ཅེས་ཚིག་ངོས་ལས་ཁ་གཡང་ཞིག་གི་ཕྱོགས་སུ་ལྷུང་བའི་དོགས་པ་འབྱིན་མོད། |
གོང་གི་ཚན་པ་དག་དང་སྦྲེལ་ན་རྩོམ་མཁན་གྱིས་རང་གི་འདོད་འདུན་དེ་ཐོག་་་་
མར་ཤོང་རྒྱ་ཆེ་བའི་སྒྱུ་རྩལ་གྱི་ཡུལ་ཁམས་ཤིག་ཏུ་བཞག་ནས། ཀློག་མཁན་ལ་
དུས་ཚིགས་ཤིག་གི་རང་ཆོས་དེ་མི་སེམས་ལ་སྤྲོ་བ་སློང་བའི་ཡིད་ཡུལ་ཞིག་ལས་་་་
བསྟན་ཐོག བརྗོད་སྙིང་གི་རྟེན་གཞི་དེའང་མ་བཅོས་ལྷུན་གྲུབ་ཏུ་རྫོགས་ཤིང་།
དེར་བསྟུན་ནས“དགུན་གྱི་བུ་མོས་དཔྱིད་ཀྱི་ན་ཆུང་སྦྲུམ”ཞེས་དཀའ་ཁག་གི་་་་་
ཁོར་ཡུག་ཅིག་གམ། ཡང་ན་སྐབས་དེའི་བོད་ཀྱི་གནས་བབ་ཡོངས་ལ་མཚོན་
ནའང༌། རིག་གནས་དང་དཔལ་འབྱོར་སོགས་ཕྱོགས་གང་ཅིའི་ཐད་ནས“དགུན་
གྱི་དུས་ཚིགས”སུ་གནས་ཀྱང་། ། རེ་ལྟོས་ཀྱིས་ཁེངས་པའི“དཔྱིད་ཀྱི་ན་ཆུང”
མངལ་དུ་སྦྲུམ་ཞེས་དུས་སྐབས་དེར་མཚོན་ན་ཏང་གི་ཡང་དག་ལམ་ཕྱོགས་དང་།།
ཕྱི་ཕྱོགས་སྒོ་འབྱེད་སོགས་སྲིད་ཇུས་བཟང་བོ་ལག་ཏུ་བསྟར་བའི་བསྐལ་པ་་་༌་་
བཟང་བོའི་སྔ་ལྟོས་ཤིག་གི་རང་མདངས་དེའང་གངས་རིའི་ར་བས་བསྐོར་པའི་་་་་
ལྗོངས་ཡོངས་སུ་ཤར་པས། རང་འདུན་ནམ་འབྱུང་འགྱུར་ལ་རེ་བས་ཁེངས་
པའང་ཆོས་ཉིད་ཅིག་ཏུ་འཁུམས། དེར་བརྟེན་མཇུག་གི་ཚན་པ་དེའང་ངང་ངམ་
ཤུགས་སུ་སེམས་ཁོང་ལས་བྱུང་བའི་དགའ་འབོད་ཅིག་དང་། སྤྱི་ཚོགས་འཚོ་
བར་ཡིད་ཆེས་ལས་བསླངས་པའི་རེ་ལྟོས་ཤིག་ལས་དོན་མེད་ཀྱི་ཁ་གཡང་ཙམ་་་་་
དང་ཚུལ་འཆོས་ཀྱི་སྟོང་སྐད་ཅིག་གཏན་ནས་མིན། །དེ་
སྤྱིར་སྙན་རྩོམ་འདི་ཐོག་མར་བཀླགས་མ་ཐག ཕལ་བའི་ཚིག་གི་གོམ་
འགྲོས་ལས་བརྗོད་བྱའང་མཛུབ་མོ་རི་སྟོན་གྱི་ཚུལ་དུ་སོང་མོད། ཞིབ་ཏུ་རོལ་
མྱོང་བྱས་ན་ཕུལ་དུ་བྱུང་བའི་སྐྱ་ཐིག་གི་རི་མོ་ཞིག་དང་འདྲ་བར་དེར་བཀྲག་་་་་
A8



• སོ་ལྟ་དང་གཟབ་ཉན།
མདངས་བཀྲ་བའི་ཚོན་མདོག་མེད་ཀྱང་། ལྷད་མ་ཞུགས་པའི་སེམས་འདུན་དང་
མངོན་ཆུང་གི་ཚིག་ཤུགས་ལས། ཀློག་མཁན་ལ་གནང་བ་ནི་དཔྱིད་མགོ་མའི་ཁ་
བ་ཞུས་རྗེས་ཀྱི་སྤང་ཐང་ལྟར། སྨུག་པ་བན་བུན་གྱི་ཀློང་ན་རེ་བཞག་སྟོང་ཕྲག་
གི་མྱུ་གུ་འབུ་བཞིན་ཡོད་པའི་ཚོར་སྣང་གསར་བ་ཞིག་སྦྱིན་འོངས་པ་རང་མ་ཡིན་
ནམ། །
སྙན་རྩོམ་འདི་ལས་ང་ཚོས་བདེན་དཔང་བྱེད་ཐུབ་པ་ནི། སྙན་ངག་གོ་སླ་བ་
ཞེས་པ་ནི་སྒྱུ་རྩལ་གྱི་མཛེས་སྣང་དེ་རང་བཞིན་ཉིད་དུ་བསྟན་པ་ལས། འཚོ་བར་
བསྐྱར་དཔར་ཙམ་རྒྱག་པའམ་ཡང་ན་སྒྱུ་རྩལ་གྱི་ལས་སྣོན་ཅི་ཡང་མེད་པར་དོན་
མེད་ཀྱི་གླེང་མོལ་ལྟ་བུ་ཞིག་མིན་ལ། དེ་ལས་གཞན་ཚིག་གི་རྒྱུ་ཙམ་གྱི་དམ་ལྷོད་
དམ་ཐབས་རྩལ་དུ་རློམ་པའི་བོད་མིའི་མཛེས་དཔྱོད་ཀྱི་གོམས་གཤིས་ལས་་་་་་་་
འགོངས་པའི་ཅི་ཡིན་ཆ་མི་འཚལ་བའི་བཟི་གཏམ་འབའ་ཞིག་དང་། ཡང་ན་
ཚིག་གི་སྦྱོར་སྟངས་བརྡ་སྤྲོད་དང་འགལ་ནས་ཅི་ཡང་སྟོན་མི་ནུས་པའི་ཚིག་དུམ་
འགའ་ལ་གོ་དཀའ་བ་ཞེས་པ་དང་སྙན་ངག་གོ་དཀའ་བ་གཉིས་གཏན་ནས་མི་་
འདྲའོ།།



བོད་ཀྱི་སྙན་ངག་གསར་བ་བདམས་དཔྱད།
ལྷ་ས། རྒྱང་ཐག་རིང་བའི་གྲོང་
ཁྱེར་ཁེར་རྐྱང་ཞིག་
འཕྲིན་ཁྱུང་། །
གོ་ཐོས་སུ།
1:|:ཁྱེད་ཉིད་གོར་མ་རྡོ་ལས་གྲུབ་སྐད།
དེས་ན། ཁྱེད་ནི་རྡོ་ཡི་གྲོང་ཁྱེར་ཞིག་ཡིན་ཤས་ཆེ།
ཡིན་ཤས་ཆེ།
སྲིད་པའི་རྩེ་མོ་རུ་གནས་བཅས་པས། །
འདི་ཡི་རླུང་ནི་དྲག་ལ་སྤྲིན་ནི་སྟུག་ཅིང་དམའ།
ཀྱེ། བདག་གི་གྲོང་ཁྱེར་ལགས།
བདག་གི་མཐོང་ཡུལ་དུ།
བརྗིད་པའི་མཆོད་རྟེན་ཚང་ཚིང་ནགས་ལྟར་འཁྲིགས།
མཚན་མོ་དེ་ལ།
མཐིང་མདོག་མཚོ་ལྟར་རྒྱས་པའི་ཟླ་བ་ཁྱེད་ཀྱི་
མིག་མདངས་བཞིན་དུ་མུན་པར་གྱུར། །



སོ་ལྟ་དང་གཟབ་ཉན།
མུན་པར་གྱུར།
ཁྱེད་ཀྱི་སེམས་བྱུང་མཁའི་སྐར་ཚོགས་བཞིན་དུ་
བཀྲམ་ནའང་།
ཨེ། བདག་གིས་ཡང་ཡང་དཔྱད་ཀྱང་རྟོགས་ཨང་།
ཀྱེ། བདག་གི་ཁེར་རྐྱང་གི་གྲོང་ཁྱེར་ལགས།
བདག་གི་ལང་ཚོ་དུས་བཞི་ཇི་བཞིན་ཁྱེད་ལ་དབང་།
ཡོད་ཚད།།
ཡར་ཀླུང་གཙང་པོ་དེད་ནས་ཁྱེད་ཀྱི་འགྲམ་དུ་འོངས།
སྐྱིད་ཆུ་ལགས།
ལོ་ངོ་ཅི་ཙམ་འདས་པ་མ་ཤེས་པར།
ཕ་ཚ་བུ་རྒྱུད་ཀྱི་ཁྲག་རྩའི་སྦུབས་སུ།
ཤ་ཁྲག་འདྲེས་མའི་ཆུ་བོ་ལོ་བཞིན་འཁོར།
ཟླ་ལྟར་བཞུར།
སྐྱིད་ཆུ་ཡ། ཁྱེད་ཀྱི་འབབ་ཁུངས་གང་ལ་ཐུག
ཕལ་ཆེར། ཁྱེད་ནི་ཁ་བ་ལྡིང་ཐེངས་གཅིག་གིས་
བརྡིབས་ཤིང་ཉིལ།
འཛམ་གླིང་ནི་ཇི་འདྲའི་རྒྱུ་ཆེ་ཨང་།
ས་སྒང་འདི་ཡང་ཇི་འདྲའི་དོག
བདག་གི་



•བོད་ཀྱི་སྙན་ངག་གསར་བ་བདམས་དཔྱད།
རྒྱང་ཐག་རིང་བའི་གྲོང་ཁྱེར་ཁེར་རྐྱང་ཞིག་
(1988 ལོའི 《 མང་ཚོགས་སྒྱུ་རྩལ》དེབ་དང་པོ་ལས་བདམས)
【དཔྱད་པ། ལྷ་ས་ནི་བོད་མིའི་རྨི་ལམ་ཁྲོད་ཀྱི་ཞིང་ཁམས་ཤིག་དང་། ལྷ་
ས་ནི་ཕ་ཁུ་མང་བོའི་ཡིད་སེམས་ཀྱི་མཐར་ཐུག་གི་ལོག་མལ་ཅིག ལྷ་ས། སེམས་
ཁམས་སུ་མི་རབས་དུ་མར་བག་ཏུ་ཉལ་བའི་བསླུ་བྲིད་ཀྱི་གཡབ་མོ་ཞིག ལྐོག་
གྱུར་ལ་ནམ་ཡང་བསླུ་བྲིད་ཅིག་དང་། སྙན་ངག་ཅིག་ལ་མཚོན་ན་ཀློག་མཁན་
གྱིས་དེ་བས་ཀྱང་བརྩམས་ཆོས་རེ་རེར་མངའ་བའི་སྒྱུ་རྩལ་གྱི་ལྐོག་གྱུར་དེ་རྟོགས་
འདོད་ཀྱི་འདུན་པ་ལྡན་ལ། བརྗོད་དོན་ལྷུར་འདོན་དང་རབ་རིབ་ལྐོག་གྱུར་
གཉིས་ལ་རང་རང་གི་ཁྱད་ཆོས་མངའ་བས། ང་ཚོས་ཡུན་རིང་ལ་སྙན་ངག་གོ་
སླའི་ཐད་ཀྱི་འགྲན་གླེང་དེའི་ཡང་སྙིང་སྐབས་འདིར་འབྱེད་སླ་བ་ཡིན། །
སྙན་རྩོམ་འདིའི་ཁྲོད་ལྷ་སའི་ཕྱི་རྣམ་གྱི་བཀོད་པར་ཞིབ་འབྲི་ཅི་ཡང་བྱས་་་་
མེད་མོད། རྩོམ་མཁན་གྱིས་བརྗོད་ཡུལ་ལྷ་ས་བརྒྱུད་ཐོག་རང་གི་ཚོར་འདུ་ཞིག་
དང་སེམས་ཁམས་ཤིག་འཁུར་སེམས་དང་འཁྲེང་སེམས་འདྲེས་མའི་བསམ་
གཞིག་ཅིག འཇོན་ཐང་པའི་གྲོགས་མེད་ཁེར་རྐྱང་གི་ཚོར་ཤེས་དུ་མ་མངོན་པར་
མཚོན་ཡོད། ཚོར་ཤེས་དེ་དག་ཀྱང་བཙན་གྱིས་སྒྲིག་པའི་ཚིག་རིས་ཙམ་མིན་
པར་སྒྱུ་རྩལ་གྱི་སྣང་བརྙན་བརྒྱུད་ནས་སྙིང་བསྡུས་བྱས་པའི་འཚོ་བའི་ཁོར་ཡུག་
ཅིག་ལས་བྱུང་བ་ཡིན་སྟབས། “གོ་ཐོས་སུ། / ཁྱེད་ནི་གོར་མ་རྡོ་ལས་གྲུབ་སྐད། /
...../ ཀྱེ། བདག་གི་གྲོང་ཁྱེར་ལགས”ཞེས་ལྷ་སའི་ཁྱད་ཆོས་དང་གནས་བབ་དེ་
ཕྱི་ཚུལ་སྲ་ཡང་ནང་མཉེན་པའི་ཚིག་སྦྱོར་གྱི་ལམ་ནས་བསྟན་ཏེ་རང་སེམས་ཀྱི་་
ཚོར་འདུ་དེའི་བྱུང་རྐྱེན་གྱི་རྨང་བཏིང་ཐོག་ རང་རྟོག་ལས་བྱུང་བའི་ཞིང་
བཀོད་ཅིག་གི་སྣང་བརྙན་དེ་གནས་བབ་ཙམ་གྱི་བདག་རྐྱེན་མིན་པའི་གོ་རྟོགས་



སོ་ལྟ་དང་གཟབ་ཉན།
ཤིག་ནན་མོ་ཚིག་གི་ཤུགས་སུ་སྐུང་། 11:|: “བདག་གི་མཐོང་ཡུལ་དུ།/ བརྗིད་པའི་
མཆོད་རྟེན་ཚང་ཚིང་ནགས་ལྟར་འཁྲིགས།/... ཀྱེ། བདག་གི་ཁེར་རྐྱང་གི་
གྲོང་ཁྱེར་ལགས”ཞེས་བསམ་གཞིག་པ་ཞིག་གི་རང་བརྙན་དེ་ཡུལ་དུས་ཀྱི་རྣམ་་་་
པར་སྦྱར་ཞིང་། དེ་ལས་བྱུང་བའི་སེམས་བྱུང་དེ་ཕྱི་དངོས་ནས་བལྟས་ན་རང་
སྣང་ཁེར་རྐྱང་གི་ཚོར་བ་དག་བསྟན་པར་སྣང་ཡང་། དོན་དམ་དུ་རྩོམ་མཁན་
གྱིས་རྡོ་ཡི་རང་གཤིས་དེ་བཟུང་ཐོག རང་ལྟའི་ཐད་ཀྱི་རིག་གནས་སམ་རིག་
གནས་དེའི་ཁོར་ཡུག་ལས་བྱུང་བའི་སེམས་ཀྱི་གོམས་གཤིས་དང་འདུ་ཤེས་འཛིན་
སྟངས་ཐད་ལ་གཏད་པའི་ལྷག་བསམ་གྱི་འདྲི་ཚིག་འབའ་ཞིག་ཡིན། རྡོ་ལས་
གྲུབ་པའི་གྲོང་ཁྱེར་ཞེས་སྐབས་བབ་གནས་མཐུན་གྱི་ཡིད་བརྙན་དེ་དག་ལས་་་་
ཕྱུང་བ་ནི་རིག་གནས་སྣང་ཚུལ་ཞིག་ཏུ་བྱུང་བའི་བོད་མིའི་སེམས་ཁམས་ཀྱི་རང་
གཟུགས་ཡིན་པར་མ་ཟད། སྐབས་དེའི་གཞོན་རབས་དག་གིས་རང་བློས་འཇལ་
བའི་བོད་ཀྱི་རིག་གནས་སམ་སྲོལ་རྒྱུན་གྱི་རང་གཤིས་ཤིག་ཀྱང་ཡིན་པར་སྙམ། །
གནས་བབ་དེ་ལྟར་ལགས་ཀྱང་སྙན་ངག་པའི་མི་རིགས་ཡར་སྐུལ་གྱི་སྤོབས་་༌་་
སེམས་སམ་ཆོད་སེམས་ནི“བདག་གི་ལང་ཚོ་དུས་བཞི་ཇི་བཞིན་ཁྱེད་ལ་དབང་། /
– ཡོད་ཚད། /..”ཅེས་བློས་གཏོང་གི་སྤོབས་ཤུགས་སུ་སྡུག་བསྔལ་འབུམ་་་་
ཕྲག་གི་བང་རིམ་ཡང་བརྩིགས་ཡོད་ལ། ལོ་རྒྱུས་ཤེས་རྟོགས་བྱེད་པ་ནི་རང་ཉིད་
ཅི་ཡིན་ཤེས་པའི་ཆེད་ཡིན་ཞེས་དོན་དམ་དུ་མེས་པོ་ནས་བརྒྱུད་པའི་སྙིང་སྟོབས་
ཤིག་ཇི་ལྟར་རྒྱུན་འཛིན་ཐད་ཀྱི་ཤེས་རྟོགས་ཡིན། རྩོམ་མཁན་གྱིས་དུས་དང་
བར་སྟོང་གི་ཚད་བཀག་ལས་བརྒལ་ཏེ་གནས་སྐབས་དེ་ལྟ་བུ་འབྱུང་རྐྱེན་གྱི་འདྲི་
གཞི་ཁྱེར་ཏེ་བྱུང་འདས་ལ་ལྡོག་འཇུག་སྟེ། དཔལ་ཡོན་ཞིག་གི་བྱུང་རྐྱེན་ནམ་
སྙིང་སྟོབས་ཤིག་གི་འབྱུང་གཞི་དེ་འཚོལ་སླད། རང་སེམས་ཀྱི་དམ་བཅའ་འམ་
53



•བོད་ཀྱི་སྙན་ངག་གསར་བ་བདམས་དཔྱད།
འོས་འགན་དེ་ཇི་ལྟར་ཐེག་པར“ སྐྱིད་ཆུ་ཡ། ཁྱེད་ཀྱི་འབབ་ཁུངས་གང་ལ་ཐུག”
ཅེས་དྲི་བ་འདི་མི་འཕེན་རང་འཕེན་དུ་གྱུར།
དེང་རབས་དཔལ་ཡོན་གྱིས་གནམ་ས་བླ་འོག་བརྗེ་བའི་དེང་གི་དུས་འདིར།
ང་ཚོའི་མཁྲེགས་འཛིན་དང་ཞེ་ལྷོད། བག་ཕབ་ནི་ཇི་འདྲའི་ཁེར་རྐྱང་ཞིག་གམ་
ནུས་མེད་ཅིག་རེད་ཨང་། རྩོམ་མཁན་གྱིས་གནས་བབ་དེ་ལྟ་བུ་ངོས་ཟིན་པས།
ཁེར་རྐྱང་གི་འབྱུང་རྐྱེན་དང་དེ་སེལ་སླད་ཁ་གཡང་ཙམ་གྱིས་རང་སེམས་མ་སྐོང་
པར། རང་གིས་མྱོང་བཞིན་པའི་སྡུག་བསྔལ་དང་ཆོད་སེམས་ནི་རིག་གནས་དེ་
དང་དེའི་ཁོར་ཡུག་ཏུ་འཚོ་གནས་བྱེད་བཞིན་རིགས་རྒྱུད་དེར་དད་ཞེན་གྱིས་་་་་་
ཀློང་ལས་བཏོན་སྟབས། སྙན་རྩོམ་འདིའི་བརྗོད་བྱའང་རིམ་པ་མཐོ་ཤོས་ཤིག་གི་
གནས་སུ་སྐྱེལ་འདུག་སྙམ། སྐད་བརྡ་ནི་དངོས་པོར་གཏོགས་ཀྱང་སྐད་བརྡ་
ལས་བྱུང་བའི་སྒྱུ་རྩལ་ནི་སྙིང་སྟོབས་ཤིག་སྟེ། སྒྱུ་རྩལ་ལ་དགོས་པ་ནི་སྙིང་སྟོབས་
ཀྱི་མྱང་འདས་ཤིག་ཡིན། སྙན་རྩོམ་འདི་ལས་ང་ཚོས་མཐོང་བ་ནི་རིག་རྟོག་གི་
སྨྱུག་ཁ་ལས་ཐོན་པའི་སྙིང་སྟོབས་ཤིག་གི་མྱང་འདས་ཏེ། འོས་འཚམས་ཀྱི་
འབོད་སྒྲ་དུ་མས་བརྗོད་འདོད་ཀྱི་ཀུན་སློང་དེ་རིམ་བརྒྱུད་བྱས་ཐོག་
རྟོག་འཆར་གྱི་ཕྱག་ཟུང་གིས་དྲངས་པ་ནི་ཁེར་རྐྱང་གི་ཡུལ་གྲུ་ཞིག་དང་། ཁེར་
རྐྱང་མ་ཡིན་པའི་སྙིང་སྟོབས་ལས་བསླངས་པའི་འབྱུང་འགྱུར་གྱི་ཞིང་བཀོད་ཅིག



སོ་ལྟ་དང་གཟབ་ཉན།
པ་སངས་ལགས།
གངས་བུ་དགའ་སྐྱེད།
བོད་ལྗོངས་ན་ཡིད་ཀྱི་དྲན་པ་རྐུ་བའི་གླུ་མ་ཤིན་ཏུ་མང་
ཞིང་པ་སངས་ནི་དེའི་གྲས་ཀྱི་གཅིག་ཡིན།
གླུ་སྐད་མཁའ་མཐའི་སྤྲིན་གསེབ་ནས་བཞུར་ཡོང་།
ངའི་བྲང་སྙིང་གི་ཕྱེད་ཀ་བརླན་གྱིས་བཟུང།
ཐག་རིང་ནས།
རླུང་རྟ་ལེབ་མོ་ཁ་བའི་འདབ་མར་འཚུབ།
ལ་རྩེའི་དར་ལྕོག་དང་ཨ་མས།
ཁྱོད་ཀྱི་སློབ་གྲྭ་གྲོལ་བའི་ལམ་སྣེ་སྲུང་ཡོད།
པ་སངས་ལགས།
མཚོ་སྐོར་གྱི་ལམ་ན་རླུང་བུའི་རྣམ་ཤེས་རྒྱུ་ལ།
སྨོན་འདུན་ཁྱེར་བའི་ཁྲུང་ཁྲུང་ཞིག་ལྷོ་ལ་འཕུར།
དེ་ནས་བཟུང་། །
ཟླ་ངོགས་ལ་འཁོར་བའི་ཁང་མིག་དེར།
རྫ་ཆུའི་དབྱངས་སྙན་གྱི་བྲག་ཅ་གཉིད་རྒྱུ་མེད།
ཁྱོད་རང་བགད་མྱོང་ལ་ངུས་པའང་གྲངས་མེད། །
བདག་ཁྱོད་ལ་རྒྱུས་མངའ་མེད་ན་ཡང་།



•བོད་ཀྱི་སྙན་ངག་གསར་བ་བདམས་དཔྱད།
ངས་ཁྱོད་ཀྱི་གཏམ་རྒྱུད་བྲིས་ཆོག
པ་སངས་ལགས།
མི་ཚེ་ནི་དཀའ་སྡུག་གི་འགྲུལ་བཞུད་ཐེངས་ཤིག་སྟེ།
ཡོད་ཚད་འཇའ་གཟུགས་ཀྱིས་མངོན་ཞིང་ཡལ་དུས།
ད་གཟོད་རང་རང་གི་མགྲིན་ངག་
ཨ་མར་ལྷག་བསམ་འབུལ་བའི་ཉེ་ལམ་ཙམ་ཨེ་ཡིན།
དམག་ལྭ་ལྗང་སེར་གྱོན་པའི་པ་སངས་ལགས།
（1991ལོའི《གངས་རྒྱན་མེ་ཏོག》དེབ་དང་པོ་ལས་བདམས)
【དཔྱད་པ】 “གླུ་སྐད་མཁའ་མཐའི་སྤྲིན་གསེབ་ནས་བཞུར་ཡོང་།༼ ངའི་
བྲང་སྙིང་གི་ཕྱེད་ཀ་བརླན་གྱིས་བཟུང་།” འཆར་རྟོག་ཅེས་པར་དངོས་གནས་
འཛད་མེད་ཀྱི་བསླུ་བྲིད་ཅིག་མངའ་ཨང་། འདི་ལྟ་བུའི་ཚོར་འདུ་དང་ཉམས་
སྣང་ལས་བདག་གིས་ཀྱང་དྭངས་གཙང་གི་གླུ་སྐད་ཅིག་རྒྱང་ནས་ཉེ་སར་བཞུར་
འོང་བའི་རྟོག་འཁྲུལ་ཁྲོད“དྲན་པ་རྐུ་བའི” གླུ་མ་དེའི་མཛེས་ཉམས་མཐོང་བྱུང་།
སྒྱུ་རྩལ་ལ་སྒྱུ་རྩལ་དུ་གོ་ལོན་བྱུང་བ་ལས་ཡིད་ཡུལ་ནི་སྒྱུ་རྩལ་གྱི་མཛའ་མོར་ཅིས་
མི་འགྱུར། རེག་བྱ་འཇམ་པའི་དར་སྲབ་ལྟ་བུའི་ཚིག་སྦྱོར་ལས་རྩོམ་མཁན་རང་
གི་མོས་པ་དེ་གསལ་ལྷང་ངེར་བསྟན་པ་ལས་གཞན། “གླུ་མའི”མཛེས་ཉམས་དེར་
ཚིག་ཚོགས་ཀྱིས་སྤྲོས་བརྗོད་ཅི་ཡང་མ་བྱས་མོད། འགོག་ཐབས་བྲལ་བའི་ཚོར་
འདུ་ལས་ང་ཚོས་རང་སྣང་དུའང་རྩོམ་མཁན་དང་མཉམ་དུ་རང་རང་གི་རྟོག་་་་
ཡུལ་ཁྲོད་གླུ་མ་དེའི་གཟུགས་བྱད་ཀྱི་རྣམ་པ་མ་མཐོང་ཡང་། ཡིད་སེམས་སུ་རྒྱུས་
མངའ་བའི་གླུ་མ་དེའི་མཛེས་ཉམས་འབྲི་བཞེང་བྱེད་དགོས་བྱུང་། སྤྱིར་རྩོམ་
རིག་གི་ཡིད་ཡུལ་གང་ཡིན་ཀྱང་ཅུང་རབ་རིབ་ཏུ་སྣང་ཞིང་གཏན་ཁེལ་མ་བྱས་པ་



བསོ་ལྟ་དང་གཟབ་ཉན།
ཞིག་ཡིན། དེར་བརྟེན། ཚད་ལྡན་གྱི་སྙན་ངག་སྒྱུ་རྩལ་ལ་རོལ་མྱོང་བྱེད་སྐབས། །
ཀློག་མཁན་ལ་འཆར་རྟོག་གི་སྐབས་གླགས་ལྡན་པར་མ་ཟད། མཛེས་པར་མྱོང་
རོལ་གྱི་བར་སྟོང་དེའང་རང་རང་གི་ཤེས་རྟོགས་ལས་རང་དབང་གི་ཁོར་ཡུག་་་་
ཅིག་ལྡན་པ་ཡིན། སྨྲ་བསམ་བརྗོད་མེད་ཀྱི་གླུ་སྐད་དེ་དང་བྲང་སྙིང་གི་ཕྱེད་ཀ་
བརླན་གྱིས་བཟུང་བའི་ཚོར་འདུ་ལས་ང་ཚོ་སུ་ཡིན་རུང་རང་རང་གི་དྲན་པ་རྐུ་་་
བའི་མཛེས་མ་ཞིག་གི་ཉམས་སྣང་བསྩལ་པ་ལས་གཞན། བརྗོད་འདུན་དེ་རང་
བྱུང་ཉིད་དུ་ལྷུག་པོར་གྲོལ་བར་རྨང་བཏིངས་བྱུང༌། །
1 “ ཐག་རིང་ན།/....., པ་སངས་ལགས”ཞེས་རྟོག་སྣང་ཁྲོད་བསླངས་པའི་་་༌་
ཁོར་ཡུག་དེར་ཡུལ་དུས་ཀྱི་རང་ཆོས་མངོན་ཡོད་པར་མ་ཟད། རང་སེམས་སུ་
ཉར་བའི་དུངས་ཀ་ཞིག་གི་རང་བརྙན་དེའང་བྱུང་ཟིན་པ་ཞིག་ལ་རྟོག་བཟོ་བྱས་
པ་ལས་མངོན་བྱུང་། | ཁེར་རྐྱང་གི་དྲན་གདུང་ནི་ནམ་ཡང་ཁེར་རྐྱང་གི་སྡུག་
བསྔལ་འབའ་ཞིག་ཏུ་གཏོགས་ལ། བརྗོད་འདུན་ནམ“སྡུག་བསྔལ”དེ་སྟོན་སླད། །
རྩོམ་མཁན་གྱིས་ཐབས་མཁས་ཀྱི་སྒོ་ནས་ཕྱི་ཡུལ་གྱི་སྐྱོ་ཉམས་དང་ནང་སེམས་ཀྱི་
ཚོར་འདུ་གཉིས་སྒྱུ་རྩལ་གྱི་བློས་བསླང་ཁྲོད་མ་བཅོས་རྟེན་འབྲེལ་དུ་རྫོགས་པ་་་་་
ལས་གཞན། ཚིག་ཤུགས་སུ་སྲིང་ཆུང་མ་ཞིག་ལ་འཆང་བའི་གཅེས་སྐྱོང་གི་འདུ་
ཤེས་དེའང་མངོན་ཆུང་དུ་ཐོན་ཡོད་པར་སྙམ། །
1: 1:“མཚོ་སྐོར་གྱི་ལམ་ན་རླུང་བུའི་རྣམ་ཤེས་རྒྱུ་ལ།/.../ རྫ་ཆུའི་དབྱངས་་་་་་
སྙན་གྱི་བྲག་ཅ་གཉིད་རྒྱུ་མེད”ཅེས་ཕྱི་བཀོད་ཀྱི་ཁྱད་ཆོས་སམ་རིག་གནས་ཤིག་
གི་ཁོར་ཡུག་ལས། བརྗོད་འདུན་ནམ་བསྟན་བྱ་དེ་ལྷག་པར་དུ་སྟོན་མཇུག་གི་
ཉམས་སྣང་ལྟ་བུར་གཏིང་ཇེ་ཟབ་ཏུ་བཏང་སྟེ། སྐྱོ་ལྷང་ལྷང་གི་ཡིད་ཡུལ་ལས། །
ལྷག་དོན་རང་གི་དྲན་སྣང་དེའང་འདོད་སྲེད་ཀྱི་འདམ་ཉོག་ཅིག་ལ་བྱིང་དུ་མ་་་་
57



•བོད་ཀྱི་སྙན་ངག་གསར་བ་བདམས་དཔྱད།
བཅུག་པར། རང་སེམས་སུ་སྒྱུ་རྩལ་གྱི་དངོས་གྲུབ་གནང་མཁན་ཞིག་ལ་འཆང་
བའི་ལྷད་མེད་ཀྱི་མོས་པའམ། དུངས་པ་དེ་ཕྱི་ཡུལ་གྱི་འཕེལ་འགྱུར་དང་ཡིད་
བརྙན་གྱི་བསྡུས་བརྗོད་དུ་མ་ལས། ཡིད་བྱེད་ཀྱང་སྣང་བརྙན་རང་བཞིན་དུ་
ཐོན་ཡོད་པའི་རྣམ་རྟོག་བསྐྱལ་བྱུང་། ཚིག་འགྲོས་ཀྱི་མཉེན་ཤ་དང་ཡིད་བརྙན་
གྱི་གོང་སྒྲིལ་ཁྲོད། འཆར་རྟོག་ལ་དངོས་ཡོད་ལས་ཀྱང་བདེན་པའི་མཛེས་སྣང་
ལྡན་པ་ཡིན།
“ ཁྱོད་རང་བགད་མྱོང་ལ་ངུས་པའང་གྲངས་མེད། /....../ པ་སངས་་་
ལགས།” | སྒྱུ་རྩལ་ནི་དཀའ་སྡུག་གི་བརྒྱུད་རིམ་ཞིག་གི་འབྲས་བུ་ཅི་ལ་མིན།
“སྤྲིན་གསེབ་ནས་བཞུར་བ”ལྟ་བུའི་ངག་གི་སྒྱུ་རྩལ་དེར་ཡང་དཀའ་སྡུག་གི་གོ་་་་
རིམ་ཞིག་ཡོད་ངེས་པས། སྒྱུ་རྩལ་པའི་རྟོག་སྣང་ལ་སྒྱུ་རྩལ་དུ་གྲུབ་པ་གང་ཡིན་
ཀྱང་། སྐྱིད་སྡུག་རེས་མོས་ཀྱི་འཚོ་བའི་རོ་བྲོ་མངའ་ཞིང་། རྩོམ་མཁན་རང་ཉིད་
བརྒྱུད་ཟིན་པའི་བགྲོད་ལམ་རེར་ཕྱིར་དྲན་རེ་བྱས་པ་ཙམ་གྱིས་མོའི་ཕྱི་ཆོས་ཀྱི་ཆ་
ལུགས་སྤྱོད་སྟངས་དེར་རྒྱུས་མངའ་བྲལ་ཡང༌། དམིགས་གཞི་གཅིག་པའི་ཕུགས་
རེ་སྟེ། སྒྱུ་རྩལ་འཚོལ་སྙེག་གི་གོ་རིམ་ལ་ཁྱད་པར་ཅི་ཡོད། རྩོམ་མཁན་གྱིས་རང་
གནས་ཀྱི་མྱོང་གོམས་ལས་ཕ་རོལ་པོའི་བརྒྱུད་རིམ་ཞིག་ལ་རྟོག་བཟོ་བྱེད་པའི་་༌༌་་
ཁྲོད། རང་སེམས་ཀྱི་འདོད་འདུན་དེ་ལྷག་པར་དུ་འབུར་བརྐོས་ཇི་བཞིན་ཀློག་
མཁན་གྱི་སྤྱན་སྔར་རང་གཤིས་ཅན་དུ་མཚོན་པར་བྱས་ཤིང་། ཚོར་འདུ་དྲག་
པོས་བསྒྱུར་པའི་ཚིག་གི་འཕེལ་འགྲོས་དེ་ཡང་། སྐབས་འདིར་བྲན་ཁོལ་ཞིག་གི་
ཚུལ་དུ་བརྗོད་བྱའི་འགྲོས་དང་བསྟུན་ཅི་ཐུབ་བྱེད་ལ་བྲེལ།
“མི་ཚེ་ནི་དཀའ་སྡུག་གི་འགྲུལ་བཞུད་ཐེངས་ཤིག་སྟེ”ཞེས་རང་གི་སྲིང་ཆུང་
ཞིག་ལ་གཅེན་པོས་བསླབ་བྱ་གནང་བའི་ཚུལ་དུ། བརྒྱུད་རིམ་ཞིག་གི་དཀའ་



སོ་ལྟ་དང་གཟབ་ཉན།
ཁག་བརྗོད་པ་ལས་གཞན། མོར་འབྲེལ་ནས་རང་འདུན་ལ་འཆང་བའི་སེམས་
སྟོབས་ཤིག་ཀྱང་མངོན་ཡོད་པ་ཡིན། ཆེས་མཐའ་མཇུག་གི་ཚིག་རྐང་གཉིས་ལས།
མོས་སློང་སྐྲུན་བྱས་པའི་སྒྱུ་རྩལ་དེར་གོ་ལོན་བྱས་པ་ལས་མངོན་པའི་སེམས་འགྱུ་
དེ་ཕྱི་རུ་བཀྲམ་ཞིང་། དྲི་བའི་ཚུལ་དུས་དམག་ལྭ་ལྗང་སེར་གྱོན་པའི་པ་སངས་
ལགས”ཞེས་ཁ་མཚར་ལྟ་བུའི་ཚིག་སྦྱོར་ལས། གླུ་མའི་ཉམས་སྣང་དེ་ཡང་གསོན་
ཤུགས་དང་ལྡན་པར་ཡོངས་སུ་རྫོགས་པར་བསླངས་བྱུང་། སྒྱུ་རྩལ་ནི་དུས་
གཏན་དུ་འཚོལ་སྙེག་གི་གོ་རིམ་ཁོ་ནར་བརྒྱུད་དགོས་ཕྱིར། གཅེས་སེམས་ཀྱིས་
ཕུལ་བའི་དྭངས་གཙང་གི་སྐུལ་སློང་ཞིག་གམ། དེ་ལས་ལྷག་པའི་འབྲས་བུ་ཞིག་
ལོན་པར་རེ་བས་ཁེངས་པའི་སེམས་འདུན་དེའང“ ཨ་མར་ལྷག་བསམ་འབུལ་་་༌༌་
བའི་ཉེ་ལམ”ཞེས་བསྡུས་བརྗོད་ཀྱིས་མཚོན་པར་བྱས་ཡོད།
འཚོ་བར་འཆང་བའི་བརྩེ་དུངས་དང་། དེར་བཟུང་བའི་རྣམ་དག་གི་ལྟ་
སྟངས་ལས་སྒྱུ་རྩལ་སྒྱུ་རྩལ་དུ་རྟོགས་ཤིང་། གླུ་སྐད་དེའང་མཁའ་མཐའི་སྤྲིན་
གསེབ་ལས་ཅིས་མི་བཞུར། རྩོམ་མཁན་ལ་མཚོན་ན་འཚོ་བར་ཟབ་ཞུགས་དང་
སྒྱུ་རྩལ་ལག་ལེན་གྱི་བློ་སྦྱོང་ཐོབ་སྐལ་མང་བས། སྙན་རྩོམ་འདིར་འཚོ་བའི་
ཉམས་མྱོང་གིས་ཕྱུག་པར་མ་ཟད། སྐད་ཅིག་མའི་ཚོར་རྟོག་དེར་ཚོད་འཛིན་
འོས་འཚམས་བྱུང་བས། སྙན་རྩོམ་ཡོངས་ལ་མཁའ་མཐའི་སྤྲིན་གསེབ་ནས་
བཞུར་བའི་གླུ་སྐད་ལྟར་སྒྱུ་རྩལ་གྱི་ཟིལ་ཤུགས་ལྡན་པར་མངོན།



•བོད་ཀྱི་སྙན་ངག་གསར་བ་བདམས་དཔྱད།
དང་། ཕྱི་བ། ཟླ ་བ་
1:|:ཀྱི ང བ
དགེ་འདུན་ཆོས་འཕེལ། །
འཇུ་སྐལ་བཟང་།
འཇིག་རྟེན་འཇིག་རྟེན་དུ་ཤེས་པ་ནས་བཟུང་།
ཁྱེད་རང་དགོད་སླ་ལ་ངུ་ཡང་སྐྱེན།
ཐ་སྙད་ཀྱི་རྫ་བུམ་ཆེ་ཆུང་དུ་མ།
སིལ་བུར་བཅག་སྟེ།
ནམ་མཁའ་དང་ནམ་མཁའ་ཡུག་གཅིག་བསྲེས། །
རེ་དོགས་ཀྱི་སྐུད་པ་རྒྱ་ཞིག་ཀྱང་། །
རྣམ་གཞག་གི་ཁབ་མིག་ཇི་ལྟར་སྐྱེད།
གཅིག་ནི་ཡོད་པའམ་ཡིན་པ་དང་།
ཅིག་ཤོས་ནི་མེད་པ་དང་མིན་པའི་མིག་ཟུང་དེ།
ཇི་ལྟར་བགྲོད་ཀྱང་།
ཁྱེད་རང་མི་ཤོང་བས།
སྐུ་ན་ལྔ་བཅུའི་གྲངས་ལ་ཉེ་བའི་ཚེ།
(མིན་ལོ་གྲངས་ལྔ་བཅུ་ནི།
དུས་ཀྱི་བགྲོད་པ་ལགས་ཀྱི། །
ཁྱོད་ཉིད་ག་ལ་ཡིན།
ཁྱེད་ཀྱིས་སྡོམ་ཚིག་བགྲེས་པོ་ཞིག་བཞག་མེད་ལ།



བསོ་ལྟ་དང་གཟབ་ཉན།
རྒས་འཁོགས་ཀྱི་སྙན་ངག་ནི་དེ་བས་ཀྱང་བྲིས་མ་མྱོང་།)
འཇིག་རྟེན་གྱི་མགོ་བོ་ཁྲག་ལ་བསྒྲེས་ཏེ།
འཇིག་རྟེན་ལས་འདས་པའི་སྒོ་གླེགས་བརྡུངས་པ་ན། །
བདག་གིས་ནི་རབ་རིབ་ཀྱི་ས་སྲོད་ཅིག་ལ།
ཁྱེད་རང་ལན་མེད་པའི་འདྲི་རྟགས་དུ་མ་ལས་གྲུབ་པའི།
ལྕགས་ཐག་རིང་བོ་ཞིག་དྲུད་དེ།
ས་སྒང་གི་གངས་ཐིག་མཐོ་ཤོས་ལས།
དལ་བུར་བཞུད་པ་མཐོང་། །
སྡིག་བོའུ •ཁྲ་རིང་གི་ཁ་ན་འཐིབས་པའི། །
རྫས་དུད་མོག་པོ་དེ་ཡུན་གྱིས་དྭངས་པ་ན།
ཁྱོད་ཀྱི་བང་སོ་དེ། །
ལོ་རྒྱུས་ཀྱི་སྐྱོག་མཚམས་ཤིག་ནས་རྙེད་བྱུང༌། །
མཆན་འགྲེལ། །
* བོའུ་ཞེས་པ་ནི་ཨ་མདོའི་ཁ་སྐད་དུ་མེ་མདའི་དོན་ཡིན།
(1991 ལོའི《 སྦྲང་ཆར》དེབ་དང་པོ་ལས་བདམས)
【དཔྱད་པ） མཁས་པའི་གཤིས་རྒྱུད་ལྡན་པའི་སྙན་ངག་པ་འཇུ་སྐལ་་་་་་
བཟང་ལ་མཚོན་ན། ཁོའི་སྙན་ངག་གང་ལ་བལྟས་ཀྱང་དྭངས་གསལ་ཤེལ་གོང་ལྟ་
བུའི་ཚིག་སྦྱོར་དང་ཧྲག་བསྡུས་འོས་འཚམས་ཀྱི་སྒྲིག་གཞི། རིག་རྟོག་ཐད་ནས་
ཐོན་པའི་གནས་ལུགས་ཀྱི་གཏན་ཚིགས་རང་བཞིན། རྟོག་འཆར་ཁྲོད་བསླངས་
པའི་དོན་ཉམས་ཀྱི་འགྱུར་བག་བཅས་ལས། ང་ཚོས་མཐོང་བ་ནི་གནད་དོན་
འབའ་ཞིག་གི་དྲིས་ལན་ཙམ་མིན་པར་ཚོར་འདུ་ལས་བྱུང་བའི་སྙན་ངག་གི་སྒྱུ་་་་



•བོད་ཀྱི་སྙན་ངག་གསར་བ་བདམས་དཔྱད།
རྩལ་ཡིན། །
( དགེ་འདུན་ཆོས་འཕེལ》ནི་ཁྱད་ཆོས་དེ་ལྟ་བུ་ལྡན་པའི་འཐུས་ཚབ་་་༌༌་
བརྩམས་ཆོས་ཤིག་ཡིན་ལ། དེ་ལས་གཞན་ཁོའི་བསམ་བློའི་འཁྱེར་སོ་ཐད་ཀྱི་རང་
ལྟ་སྒུལ་མེད་ཅིག་ཀྱང་ཡིན་པར་སྙམ། དགེ་འདུན་ཆོས་འཕེལ་ནི་དུས་རབས་ཉི་
ཤུའི་བོད་ཀྱི་དམངས་གཙོ་དང་ཚན་རིག་ལྟ་བའི་ཐད་ཀྱི་བློ་སྒོ་འབྱེད་མཁན་ཡིན།
ཁོང་གི་སྒུལ་མེད་ཀྱི་ལངས་ཕྱོགས་དང་གསར་གཏོད་ཀྱི་རང་གཤིས་ཀྱིས་དུས་་་་་
རབས་གཅིག་གི་མི་རྣམས་ལ་བློ་སྤོབས་དང་མདུན་བསྐྱོད་ཀྱི་ལམ་སྣེ་བསྩལ་ཅིང་།
མི་རབས་དུ་མར་ཁོང་གི་རང་གཤིས་ལས་ཐོན་པའི་མི་ཚེའི་སྐྱོ་གར་གྱི་སྡུག་བསྔལ་
ཞིག་གི་རྒྱུན་བསྲིངས་པ་ལས་གཞན། སྙིང་སྟོབས་ཤིག་དང་འཚོ་བར་འཆང་བའི་
སྤོབས་པའང་བསྩལ་ཡོད། ལོ་རྒྱུས་མི་སྣ་ཞིག་ལ་གདེང་འཇོག་བྱེད་པ་ནི་ལས་སླ་
མོ་ཞིག་མིན། ཐོག་མར་དེའི་ལོ་རྒྱུས་ཐད་ཀྱི་གོ་གནས་ལ་ངོས་ཟིན་ཟབ་མོ་ལོན་
དགོས་པ་ལས་གཞན། དེའི་མི་ཚེའི་བརྒྱུད་རིམ་དང་སྐབས་དེའི་འཚོ་གནས་ཀྱི་
ཁོར་ཡུག སྤྱི་ཚོགས་ཀྱི་གནས་བབ། དེ་མི་ཚད་སེམས་ཁམས་ཀྱི་རང་གཤིས་ཅི་ལྟ་
བུ་ཞིག་ཡིན་པ་སོགས་ལ་འདྲིས་ཆ་ཡོད་དགོས་པའང་སྙན་ངག་པ་ཞིག་ལ་མཚོན་
ན་གནད་ཀྱི་དམ་པ་ཡིན།།
སྙན་རྩོམ་འདི་ལས་ཚད་མཐོ་གཅིག་འདྲིལ་གྱི་སྒོ་ནས“ འཇིག་རྟེན་འཇིག་་་་
རྟེན་དུ་ཤེས་པ་ནས་བཟུང་།༼ ཁྱེད་རང་དགོད་སླ་ལ་ངུ་ཡང་སྐྱེན”ཞེས་དངོས་་་༌་
པོའི་གཤིས་ལུགས་ཀྱི་རང་བཞིན་ནམ་གནས་ལུགས་ཀྱི་མཐར་ཐུག་ལ་དབང་་་༌༌་
བསྒྱུར་པའི་མཐོ་ས་ཞིག་ནས། རྩོམ་མཁན་གྱིས་བསྟོད་ཡུལ་ལམ་བརྗོད་ཡུལ་དེའི་
རྒྱུད་ཀྱི་ཡོན་ཏན་དང་དེ་ལས་ཐོན་པའི་རང་གཤིས་དེ་བསྟན་པ་ལས་གཞན། །
དགེ་ཆོས་ཁོང་ཉིད་ཀྱི་སྐྱོ་གར་རང་བཞིན་གྱི་མི་ཚེའི་བརྒྱུད་རིམ་དེ་ཇི་ལྟར་གྲུབ་་་་
62



བསོ་ལྟ་དང་གཟབ་ཉན།
པའི་ཐོག་མའི་གླེང་སློང་ཞིག་དང་། ཁོང་གི་མི་ཚེ་གང་བོའི་ཕྱོགས་གཞན་ཞིག་གི་
སྤྱི་བསྡོམས་ཤིག་ཀྱང་ཡིན། ཐུན་མིན་གྱི་རང་གཤིས་དང་ཀུན་སྤྱོད་ནི་ནམ་ཡང་
གཞན་གྱིས་འཚེ་བྱེད་ཀྱི་འབེན་དུ་འགྱུར་བ་ནི་ང་ཚོའི་རྒྱུན་ལྡན་གྱི་འཚོ་དངོས་་་་་
ལས་ཀྱང་རྟོགས་སླ་བ་ཡིན། མིའི་གཉུག་སེམས་ཀྱི་རང་གཤིས་དེ་ང་ཚོ་སུ་ཡིན་
ཀྱང་རྗེན་པོར་སྟོན་མི་བཟོད་པ་ཞིག་ཡིན་ལ། དེ་སྟོན་པའི་སྤོབས་པའམ་སྙིང་
སྟོབས་དེ་འབྱུང་བྱེད་ནི་རང་གི་རྒྱུད་ཀྱི་ཤེས་བྱའི་ཤོང་ཚད་ཅིག་དང་གནས་་་་་
ལུགས་གོ་རྟོགས་ཀྱི་ཆུ་ཚད་ཅིག་ལ་རག་ལས་པ་ཡིན། དེར་བརྟེན་གོང་གི་ཚིག་
རྐང་དེ་གཉིས་ལས་དགེ་ཆོས་ལ་གསལ་ཆ་མེད་ཀྱང་སྙན་ངག་སྒྱུ་རྩལ་ལ་མྱོང་རོལ་
བྱེད་ཤེས་པ་ཞིག་ལ་མཚོན་ན་མ་མཐའ་ཡང་ཁོང་གི་རང་གཤིས་དེ་མཐོང་སླ་བ་་་
ཡིན།
དགེ་ཆོས་ཁོང་གི་མི་ཚེ་ནི་ཉེན་མཆོང་དང་བསྒྱུར་བཅོས་ཀྱི་གོ་རིམ་ཞིག་་་་༌་
ཡིན་པས། གོང་གི་ཚད་མཐོ་ཞིང་གཅིག་འདྲིལ་གྱི་གདེང་འཇོག་དེ་ཀློག་མཁན་
གྱི་ཡིད་ངོར་བྱེ་བྲག་ཏུ་གསལ་འདོན་བྱེད་པ་ལ། ས ཐ་སྙད་ཀྱི་རྫ་བུམ་ཆེ་ཆུང་དུ་
མ། ༼ སིལ་བུར་བཅག་སྟེ།/......”ཞེས་ཐ་སྙད་ཚད་གྲུབ་ཀྱིས་སྟོང་བར་ཁས་་
འཆེས་པ་སོགས་ཐུན་མོང་མ་ཡིན་པའི་རང་ལྟ་གང་རུང་ཞིག རང་གཤིས་ལྟར་
བཀྲམ་པ་ལས་སྤྱི་འགྲོས་ཤིག་གི་རྒྱ་རུ་མི་ཚུད་པའི་སྙིང་སྟོབས་དེ་དཔེ་འཇལ་་་་་་་
མཚར་པོའི་སྒོ་ནས། “ནམ་མཁའ་དང་ནམ་མཁའ་ཡུག་གཅིག་བསྲེས”ཞེས་
གནས་ལུགས་ཤིག་ལ་ལག་རྙོབ་བྱས་པ་ལས་ཐོན་པའི་རིག་སྟོབས་དང་ཤེས་་་༌་་་་་
རྟོགས་ཀྱི་རམ་འདེགས་འོག ལྟ་བ་རྣམ་དག་ཅིག་གི་ལམ་སྣེ་དང་དོགས་གཞིའི་
ཕུང་བོ་ཞིག་གི་རྒྱ་དེ་རང་སེམས་སུ་ཞིག་མོད། བོད་མིའི་བགྲང་བྱ་སྟོང་ཕྲག་ལྷག་
གི་སེམས་ཁམས་དང་ལྟ་བའི(རིན་ཐང་ལྟ་བ)རྣམ་བཞག་དེ་གྲུབ་མཐའ་བཞིན་་་་་



བོད་ཀྱི་སྙན་ངག་གསར་བ་བདམས་དཔྱད།
ཤོང་ཚད་ངེས་གཏན་ཅིག་གི་མཐའ་ལས་བརྒལ་ཐབས་བྲལ་ཞིང་། ཁོང་གི་མི་ཚེ་
གང་བོའི་ལྷག་བསམ་དང་དུངས་ཞེན་དེས་ཇི་ལྟར་རྒྱ་བ སྐྱེད་ཅིང་། སྲོལ་རྒྱུན་དུ་
གྲུབ་པའི་མཁྲེགས་འཛིན་གྱི་རྒྱ་དེ་ལས་འདའ་ཐབས་མེད་ཅེས་རྩོམ་མཁན་གྱིས་་་་
ཚོར་འདུ་ཟབ་མོར་ལྗིད་ཏིག་ཏིག་གི་ཚིག་སྦྱོར་དང་། དཔེ་འཇལ་གྱི་སྒོ་ནས་ཐད་
བརྗོད་ཀྱི་མཚོན་ཐབས་མ་བཀོལ་པར་ཡིད་བརྙན་དུ་མའི་ཚོགས་གྲུབ་ལས་ཀློག་་་
མཁན་ལ་བསྩལ་པ་ནི་དགེ་ཆོས་ཀྱི་བསམ་བློའི་སྙིང་སྟོབས་ཐད་ཀྱི་མཁའ་་་་་་་་་
དབྱིངས་ཤིག་དང་དུས་དང་བར་སྟོང་གི་སྦྲེལ་བྱེད་ཅིག་ཡིན། །
རང་རྐྱ་ཐུབ་པའི་ལྟ་བ་དང་ལངས་ཕྱོགས་ལ་ནམ་ཡང་ཕུན་སུམ་ཚོགས་པའི་
ཤེས་བྱའི་རྨང་གཞི་ལྡན་དགོས་པ་ནི་ཆོས་ཉིད་ཅིག་ཡིན། “གཅིག་ནི་ཡོད་པའམ་
ཡིན་པ་དང་།༼ ཅིག་ཤོས་ནི་མེད་པ་དང་མིན་པའི་མིག་ཟུང་དེ /.…”ཞེས་རྟག་
ཆད་དམ་ཕྱོགས་ལྷུང་གི་ལྟ་བར་མ་བྱིང་བའི་དགེ་ཆོས་ལགས་ནི། ཕྱོགས་གཉིས་
གང་གིས་བལྟས་ཀྱང་དགྲ་རུ་མཐོང་ཞིང་རྒོལ་བའི་གཞི་རུ་གྱུར་ཅིང་། བདེན་
ལུགས་ཤིག་གི་རྒྱུན་བསྲིངས་པའམ་བདེན་ལུགས་དེ་ཁྱབ་བརྡལ་དུ་གཏོང་བ་ལ་་་
ནམ་ཡང་ཚེ་སྲོག་གི་མཆོད་སྦྱིན་དགོས་ཤིང༌། རིག་རྩལ་བསྐྱར་དར་སྐབས་ཀྱི་
དབྱི་ཏ་ལིའི་མཚན་ཉིད་སྨྲ་བ་པུ་རུ་ནོར་མཚོན་ནའང་། རིགས་རྒྱུད་དེ་འཕེལ་
རྒྱས་ཀྱི་ཆེད་དུ་བདེན་ལུགས་ཤིག་ལ་སྲུང་སྐྱོབ་དང་ཁྱབ་བརྡལ་དུ་ལྷག་བསམ་གྱི་
མེ་དཔུང་སྦར་ཅིང་། མཐར་རིགས་རྒྱུད་དེའི་འཚོ་བ་དང་བསམ་བློའི་གོམས་
གཤིས་སུ་བརྟན་ཆགས་སྒུལ་མེད་དུ་གྱུར་པའི་རྣམ་བཞག་དེས་སླར་ཡང་ཁོང་་་་་་
རང་སྲེག་ཟའི་ཁ་རུ་སྦྱིན་པའི་སྐྱོ་གར་འཁྲབ་པ་བཞིན། ཐོག་མ་ནི་ནམ་ཡང་
དཀའ་ཚེགས་དང་བར་ཆད་ཀྱིས་ཁེངས་ཤིང་། ལྷག་པར་དུ་བསམ་བློ་ཞིག་གི་
ཐོག་མའི་བློ་འབྱེད་མཁན་ནི་ནམ་ཡང་བསམ་བློ་དེའི་མཆོད་སྦྱིན་ཡིན། དགེ་



བསོ་ལྟ་དང་གཟབ་ཉན།
ཆོས་ཁོང་ཡང་དེ་ཉིད་ལས་མ་འདས་ལ། མི་ལོ་ལྔ་བཅུ་ཙམ་གྱི་མི་ཚེ་ཐུང་ངུའི་
བརྒྱུད་རིམ་ནང་། ཁོང་གིས་རིགས་རྒྱུད་ཅིག་གི་ཆེད་དུ་བདེན་ལུགས་ཤིག་ལ་་་
“འཇིག་རྟེན་གྱི་མགོ་བོ་ཁྲག་ལ་བསྒྲེས་ཏེ། / འཇིག་རྟེན་ལས་འདས་པའི་སྒོ་་
གླེགས་བརྡུངས་པ་ན། ༼”ཞེས་རང་སྲོག་བློས་བཏང་ཀྱང་། ཁོང་ལ་ཐོབ་པ་ནི་
ལན་མེད་པའི་འདྲི་རྟགས་ཀྱི་ལྕགས་ཐག་རིང་བོ་དེ་དྲུད་ནས། རང་གི་ལྷག་
བསམ་དུ་སླར་རང་ཉིད་མི་སྟིམ་ཀ་མེད་བྱུང་། ཁོང་ཁྲོའི་ཚོར་འདུ་དང་ཁུར་
སེམས་ཀྱིས་སིམ་པའི་ཚིག་འགྲོས་ལས་རྩོམ་མཁན་གྱི་སྙིང་སྟོབས་དེའང་རྟོགས་སླ་
སྟེ། དགེ་ཆོས་ལགས་ནི་རྙིང་ཞེན་དང་མཁྲེགས་འཛིན། “རྣམ་བཞག”ཅིག་གི་
དམར་ཆོད་ཡིན། བསླུ་བྲིད་མཐའ་དག་དངོས་ཡོད་དང་གནས་ལུགས་ཀྱི་མདུན་
དུ་རང་གཟུགས་མངོན་དུས་དེ་དག་ནི་དེ་འདྲའི་ནུས་མེད་ཅིག་དང་ཉམ་ཆུང་་་་་
ཞིག་ཡིན་ལ། སྐབས་དེར་ང་ཚོས་ད་བཟོད་སྲོག་དབང་བྲལ་བའི་བང་སོ་དེའང་
ལོ་རྒྱུས་ཀྱི་སྐྱོགས་མཚམས་ཤིག་གམ་དཔལ་ཡོན་གྱི་ལམ་སྣེ་ཞིག་ཏུ་སྣང་བ་ཚོར།།
རྩོམ་མཁན་གྱིས་མྱངས་པ་ནི་དགེ་ཆོས་ཀྱི་མི་ཚེ་གང་བོའི་བརྒྱུད་རིམ་ཙམ་་་་
མིན་པར་ཁོང་གི་བསམ་བློ་དང་ལྟ་བར་ཚོར་ཤེས་ཀྱིས་བསྐྱེད་པའི་རང་སྣང་ཞིག་
དང་དད་པ་ཞིག་སྟེ། འདིར་ཐ་སྙད་སྐམ་པོས་འུད་བསྟོད་མེད་ལ། མི་ལྷ་རུ་
མཐོང་བའི་རང་སྣང་ཡང་མེད། དུས་དང་བར་སྟོང་གི་ཚོགས་གྲུབ། འཆར་རྟོག་
དང་ཡིད་བརྙན་གྱི་འོས་སྦྱོར། སྲོག་དབང་ཞུགས་འདྲའི་ཚིག་སྦྱོར་གྱིས་སྙན་རྩོམ་
འདི་ལས་བརྗོད་ཡུལ་གྱི་བསམ་བློ་དང་སྙིང་སྟོབས། དུངས་ཞེན་དང་ལྷག་བསམ་
སོགས་ཀྱང་སྣང་བརྙན་ཇི་བཞིན་མཐོང་ཐུབ་པར་མ་ཟད། བརྗོད་མཁན་རང་གི་
རང་ལྟ་དེའང་དོན་ཉམས་ཀྱི་ཟབ་ས་ཞིག་ཏུ་སྒུལ་མེད་དུ་འགྱིང་ཡོད་པ་ཚོར་ཐུབ།



•བོད་ཀྱི་སྙན་ངག་གསར་བ་བདམས་དཔྱད།
-
-
འབོད་པའི་གཡབ་མོ།
དུར་བུད་རྣམ་གྲོགས།
སུས་ཀྱང་བཤད་མ་མྱོང་བའི་གཏམ་རྒྱུད་མང་བོ་ཞིག་འདི་ན་
སྦས་ཡོད།
སུས་ཀྱང་དྲུབས་མ་མྱོང་བའི་རྩྭ་ཐང་གི་ཐང་ག་མཛེས་པོ་ཞིག་
འདི་ན་བཤམས་ཡོད།
སུས་ཀྱང་སྨྱུག་རྩེས་ཟིན་མ་མྱོང་བའི་སྙན་ངག་གསར་བ་ཞིག་
འདི་ན་འཐོར་ཡོད། །
སུས་ཀྱང་ལྷད་བརྒྱབ་མ་མྱོང་བའི་མི་གཤིས་ལེགས་པོ་ཞིག་
འདི་ན་དར་ཡོད།
—གནས་འདི་རུ་ཤོག་དང་།
སྒྱུ་རྩལ་གྱི་གདོད་མའི་གཤིས་དེ་འཚོལ་འདོད་ན། །
སེམས་ངལ་གྱི་མུན་པ་སེལ་བའི་ཉི་མ་གསལ་བོ་ཞིག་འདི་ན་
ཤར་ཡོད།
རྩ་ལམ་གྱི་འགགས་པ་བསངས་པའི་མཁའ་དབུགས་དྭངས་
མོ་ཞིག་འདི་ན་རྒྱུས་ཡོད།
ཐམ་ཐོམ་གྱི་སྣང་བ་སད་པའི་དྲི་བསུང་དགའ་བོ་ཞིག་འདི་
ན་འཐུལ་ཡོད།
རྙོག་ཟིང་གི་ཐོས་འཛིན་གསོ་བའི་ཆུ་སྒྲ་སྙན་མོ་ཞིག་འདི་
ན་འཁོར་ཡོད།།



སོ་ལྟ་དང་གཟབ་ཉན།
– གནས་འདི་རུ་ཤོག་དང་།
རང་བྱུང་གི་དབེན་པ་དེ་འཚོལ་འདོད་ན།།
གནས་འདི་ཡི་མི་རྣམས་ནི་མེ་ཏོག་དང་བསྡེབས་ནས་སྐྱེ་
བཞིན་ཡོད།
གནས་འདི་ཡི་གླུ་སྒྲ་ནི་ཆུ་ཀླུང་དང་འདྲེས་ནས་བཞུར་གྱིན་ཡོད། །
གནས་འདི་ཡི་མི་རྣམས་ལ། །
ཁ་ན་ཡི་ཆད་ཀྱི་ངག་ཚིག་མེད་ལ། །
སྙིང་ན་མྱ་ངན་གྱི་རྗེས་ཤུལ་ཡང་མེད།
གནས་འདི་རུ་ཤོག་དང་།
ཕུགས་བསམ་གྱི་ཁོར་ཡུག་དེ་འཚོལ་འདོད་ན། །
གསོན་ན་གཞིས་ཚང་འདི་རུ་བཅའ།
ཤི་ན་དུར་ས་འདི་རུ་འདེབས། །
དེ་ནི་གནས་འདིའི་མི་རྣམས་ཀྱི་མ་བཅོས་པའི་སྙན་ངག་རེད།
ཤི་བའི་ཐོད་རུས་དེ་ཐང་ལ་འགྲིལ་ཞིང་། ས་རུ་འཐིམ་ཡང་།
སྤོབས་པའི་རྣམ་ཤེས་དེ་ཐང་དཀར་རྒོད་པོ་ཞིག་ལ་བཅིབས་ནས།
ཨ་སྔོན་མཐོན་པོའི་དབྱིངས་རུམ་དེ་བརྟོལ་ནས་འཆོར་འགྲོ།
དེ་ནི་གནས་འདིའི་མི་རྣམས་ཀྱི་མ་བཅོས་པའི་གཤིས་རྒྱུད་རེད། །
གནས་འདི་རུ་ཤོག་དང་།
མི་ཚེ་ཡི་རིན་ཐང་དེ་འཚོལ་འདོད་ན། །
གཞན་གྱི་བློ་ངོར་ཅི་འཆར་བདག་ལ་མ་ངེས་མོད།
བདག་ནི་གནས་འདི་ལ་ཤིན་ཏུ་ཟབ་པའི་ཡིད་
ཆེས་དང་བརྩེ་བ་ཡོད། |
བདག་ནི་གནས་འདི་རུ་སྐྱེས་པར་རྟག་ཏུ་ངའོ་སྙམ། །



•བོད་ཀྱི་སྙན་ངག་གསར་བ་བདམས་དཔྱད།
བདག་གིས་དབུགས་ཀྱི་ཐ་མའི་རྒྱུ་བ་ཕྲན་བུ་དེའང་། །
གནས་འདི་ནས་གཏོང་རྩིས་ཡིན།
གྲོགས་པོ་ལགས། །
ས་ཆེན་པོ་འདི་ལེབ་ཀྱིས་ཆོད་ཀྱང་།
དོན་ཟབ་མོ་ཞིག་མཚམས་ཀྱིས་དབྱེས་ཡོད།
—གནས་འདི་རུ་ཤོག་དང༌། །
བདེན་རྫུན་གྱི་ཁོ་ཐག་དེ་འཚོལ་འདོད་ན། །
(1991 ལོའི《 སྦྲང་ཆར》དེབ་དང་པོ་ལས་བདམས)
【དཔྱད་པ】 དུས་རབས་ཉི་ཤུའི་ལོ་རབས་བརྒྱད་ཅུའི་སྐབས། གཞོན་
རབས་པའི་ཐུན་མོང་གི་མཐོང་སྣང་དང་དངོས་ཡོད་ཀྱི་སྣང་ཚུལ་ལས། བོད་ཀྱི་
རིག་གནས་ཀྱིས་བསྐྱེད་པའི་སྒྱིད་ལུག་དང་འཚོ་དངོས་ལ་ཁ་གཏད་མེད་པར་་་༌་
སྙམ་པའི་བསམ་བློའི་རླབས་རྒྱུན་གྱིས། རིག་གནས་དེའི་རིན་ཐང་ལ་འཆང་བའི་
དོགས་གཞི་དང་བསམ་བློར་བཅོས་བསྒྱུར་བྱེད་དགོས་ཞེས་ལྷག་པའི་སེམས་ཀྱི་་
འུར་སྒྲོག་པའི་སྣང་ཚུལ་དེ་དག་སྲིད་ཇུས་བཟང་བོའི་སྟོབས་ཤུགས་ལ་བརྟེན་་་་་
ནས་བོད་ཀྱི་རིག་གནས་ཉམས་པ་སླར་གསོ་བྱེད་པའི་སྐལ་བ་ཐོབ་སྟེ། རྒྱལ་ཁབ་
ཕྱི་ནང་ཀུན་ཏུ་རིམ་བཞིན་མཐོང་ཆེན་བྱེད་པ་དང་བསྟུན་ནས་ཅུང་ཞི་འཇགས་
སུ་གྱུར་ཏེ། ལོ་རབས་དགུ་བཅུའི་སྐབས་སུ་མང་མང་གིས་མི་རིགས་རང་གི་རིག་
གནས་དེར་ཅུང་རྒྱུས་ལོན་བྱུང་བ་དང་བསྟུན་ནས་ཁས་ལེན་དང་དད་ཞེན།
ཡང་ན་དེས་བསྐྱེད་པའི་ཕྱི་ཚུལ་གྱི་སྣང་ཚུལ་གཞན་ཞིག་གི་བར་སྐབས་དེར་་་་་་་
མཚོན་ན། （ འབོད་པའི་གཡབ་མོ》ནི་དོགས་གཞི་མང་བོ་ཞིག་ལ་ཕྱི་རྣམ་པའི་
སྟེང་དུ་དྲིས་ལན་བཏབ་ཡོད་པ་རེད་ཅེས་ནའང་འགལ་བ་མེད་སྙམ། །
08



བསོ་ལྟ་དང་གཟབ་ཉན།
ལ་ལས་སྙན་རྩོམ་དེ་ནི་ཡུལ་གྱི་བཀོད་པ་རྐྱང་རྐྱང་བྲིས་པའི་སྙན་རྩོམ་ཞིག་ཏུ་་་་་
ཐག་གིས་བཅད་མོད། བདག་གིས་བསམ་ཚུལ་ལ་ཡུལ་བཀོད་ཀྱི་ཁྱད་ཆོས་ལས་
རིག་གནས་ཤིག་གི་སྣང་ཚུལ་ལྡན་པའང་རྩོད་མེད་ཡིན་སྙམ། “ སུས་ཀྱང་བཤད་
མ་མྱོང་བའི་གཏམ་རྒྱུད་མང་བོ་ཞིག་འདི་ན་སྦས་ཡོད། /......”ཅེས་རྩོམ་མཁན་
གྱིས་ཚོར་འདུའི་རིམ་པ་ལྟར་དུ་ལན་བཞི་ལ་མེད་དགག་གི་ཆ་ནས་བསླུ་བྲིད་ཀྱི་་༌་
ཟིལ་ཤུགས་ལྡན་པའི་ངག་སྒོ་ནས། བོད་ཡུལ་དེ་ནི“གཡབ་མོ”རུ་འགྱུར་ངེས་པའི་
རྒྱུ་མཚན་དེ་ཚིག་ཐག་བཅད་དེ་བསྟན་ཐོག་ དེའི་རང་བྱུང་གི་རང་གཤིས་
དེའང་ངང་ངམ་ཤུགས་སུ་མཛེས་སྡུག་གི་རྟོག་འཆར་ཁྲོད་སློང་སྐྲུན་བྱས་ཡོད།
གདོད་གཤིས་ནི་དུས་གཏན་དུ་མཛེས་སྡུག་གི་དྭངས་མ་དང་གནས་ལུགས་ཀྱི་་་་་
མཐར་ཐུག་ཡིན་ཙ་ན། དེང་རབས་བཟོ་ལས་ཤེས་རིག་གིས་བསྐྱེད་པའི་ཟང་
ཟིང་གི་འཇིག་རྟེན་འདིར་མི་དང་མིའི་བར། མི་དང་ཁོར་ཡུག་སོགས་རྟེན་
འབྲེལ་གྱི་གནས་སྐབས་སུ་མཆིས་པ་མཐའ་དག་རྨོག་རྫོབ་ཀྱི་འདམ་དུ་བྱིང་ཡུན་
རིང་བས། འགྲོ་བ་མི་སྤྱིའི་སེམས་ཁམས་སུ་འཚོལ་སྙེག་བྱེད་པ་ནི་ལྷད་མ་ཞུགས་
པའི་རང་བྱུང་གི་འབྲེལ་བ་ཡིན། དེར་བརྟེན“སྒྱུ་རྩལ་གྱི་གདོད་མའི་གཤིས་དེ་
འཚོལ་འདོད་ན། སེམས་ངལ་གྱི་མུན་པ་སེལ་བའི་ཉི་མ་གསལ་བོ་ཞིག་འདི་ན་་་༌
ཤར་ཡོད། /..…….”ཅེས་ཡུལ་བཀོད་ཐུན་མོང་མ་ཡིན་པ་དེའི་རི་ཆུའི་ཉམས་སྣང་
ཙམ་ཞིབ་འབྲི་བྱེད་པ་ལས་བརྒལ་ཏེ། དེང་རབས་མི་ཡི་སེམས་ཁམས་ཀྱི་གནས་
ཤིག་ནས་སྤྱི་འདུན་ཞིག་འགྲུབ་བྱེད་ཀྱི་རྐྱེན་དུ་སྦྱར་ཐོག་ང་ཚོས་མྱངས་པ་ནི་
ཡུལ་བཀོད་ཀྱི་མཛེས་ཆོས་རྐྱང་རྐྱང་མིན་པར་དོན་དམ་དུ“སེམས་ངལ”དང“ རྩ་
ལམ་གྱི་འགག་པ།” “ཐམ་ཐོམ་གྱི་སྣང་བ།” “རྙོག་ཟིང་གི་ཐོས་འཛིན”ཞེས་
འགྲོ་བ་མིའི་སྡུག་བསྔལ་གྱི་གྲུབ་བྱེད་དེ་དག་སེལ་བའི་གཉེན་པོ་ནི་ཡུལ་ལྗོངས་་་



བོད་ཀྱི་སྙན་ངག་གསར་བ་བདམས་དཔྱད།
ཤིག་ལ་གནས་སྐོར་ཙམ་མིན་པར་ཤུགས་སུ་རིག་གནས་ཤིག་ལས་གྲུབ་པའི་འགྲོ་
བ་མིའི་སེམས་ཁམས་ལ་ཁ་ལོ་བསྒྱུར་བྱེད་ནི་གནས་བབ་ཙམ་གྱིས་མི་ནུས་ཤིང༌།
གཙོ་བོ་རིག་གནས་ཤིག་གི་ཁོར་ཡུག་གི་རྐྱེན་ཡིན་པ་ཤུགས་སུ་མངོན། དེར་
བརྟེན་སྙན་རྩོམ་འདིར་རོལ་མྱོང་བྱ་སྐབས། སྣང་ངོར་འཆར་བ་ནི་ཡུལ་ངེས་
བསྟན་གྱི་བཀོད་འབྲི་མིན་པར། གནས་དེར་མངའ་བའི་མི་གཤིས་ལས་མཐོང་
བའི་ཡུལ་ཆོས་ཀྱི་མཛེས་ཉམས་ཤིག་དང་། ཡུལ་ཆོས་ལས་མངོན་པའི་མི་གཤིས་
ཀྱི་ཉམས་འགྱུར་ཞིག་ཡིན། རིག་གནས་ཤིག་གི་རང་གཤིས་དེ་གནས་བབ་ཀྱི་
ཁྱད་ཆོས་དང་སྦྱར་ཡོད་པས། ཀློག་མཁན་ལ་གནང་བ་ནི་རང་རང་གི་མྱོང་རོལ་
ལས་ཐོན་པའི་ཐུན་མོང་མ་ཡིན་པའི་རྟོག་འཆར་སྣ་ཚོགས་ཡིན་ལ། རྩོམ་མཁན་
གྱིས་སྤྱི་མཚན་གྱི་ཐ་སྙད་མང་བོ་བཀོལ་ཏེ་དུས་དང་བར་སྟོང་གི་རྒྱུ་དེ་གཏན་་་་་་
འཇགས་ཀྱི་ཁོར་ཡུག་ཅིག་ཏུ་མ་བཞག་པས། ཀློག་མཁན་ལ་རྟོག་འཆར་གྱི་
མཐོངས་ཡངས་ཕྱེ་ཞིང༌། སྙན་རྩོམ་སྒྱུ་རྩལ་གྱི་བར་སྟོང་དེ་ཡང་ཀློག་མཁན་རང་
གི་རོལ་མྱོང་གི་ནུས་ཚད་དང་བསྟུན་ནས་བརྐྱང་བསྐུམ་བྱེད་ནུས་པར་བཟོས།
“གནས་འདི་ཡི་མི་རྣམས་ལ།/ ཁ་ན་ཡི་ཆད་ཀྱི་ངག་ཚིག་མེད་ལ། ༼... ད ་་་་
ཞེས་གནས་དེར་འཚོ་བའི་མི་གཤིས་ལས་ང་ཚོས་མྱངས་པ་ནི་རིག་གནས་ཤིག་གི་
རང་གཤིས་ཡིན། སྐྱིད་ལུག་དང་ཧུར་ཐག་གི་བར་ན་དོན་དངོས་སུ་གོམ་གང་གི་
ཧེ་བག་ལས་མེད། ནམ་འཆི་ལ་ངེས་པ་མེད་པ་ཞེས་ཚིག་དེའི་གོ་དོན་རྟོགས་མ་
རྟོགས་ནི་དེ་གཉིས་འབྱེད་བྱེད་ཀྱི་རྟགས་མཚན་ཡིན་པ་ལྟ་བུར། གདོད་གཤིས་
ཀྱི་ཆོས་ཉིད་ཅིག་ལ་བསྟུན་པ་ནི་བོད་མིའི་སེམས་ཁམས་ཀྱི་གཞི་སྙིང་ཡིན་པ་་་་་་
བཞིན། “ཕུགས་བསམ་གྱི་ཁོར་ཡུག”དེ་ཡང་གནས་དེར་རང་བྱུང་དུ་ཐོན་པ་ཞིག་
ཡིན། དཔལ་ཡོན་དང་དམུ་རྒོད་གཉིས་སྤུན་དུ་མཆིས་པ་ལྟར། བོད་མིའི་མཛེས་



བསོ་ལྟ་དང་གཟབ་ཉན།
དཔྱོད་ནི་རང་བྱུང་ལས་གྲུབ་པའི་ལྷད་མེད་ཀྱི་མཛེས་དཔྱོད་ཅིག་ཡིན། ཏག་
ཏག་དཔྱོད་སྟངས་འདི་རིགས་ནི་དེང་རབས་མིའི་སྙེག་བཞིན་པའི“ཕུགས་་་་་་་
བསམ”ཞིག་མ་ཡིན་ནམ།
ཚོར་འདུ་བརྗོད་བྱར་འཇོག་ཐུབ་པ་ནི་སྒྱུ་རྩལ་ཚད་ལྡན་གྱི་རྒྱུ་གཙོ་བོ་ཞིག་
ཡིན་པ་ལྟར། རྩོམ་མཁན་གྱིས་ཡུལ་བཀོད་ཀྱི་ཁྱད་ཆོས་དེ་རིག་གནས་མཛེས་
དཔྱོད་ཀྱི་ཕྱོགས་སུ་བསྟར་པས། ཀློག་མཁན་གྱི་རྟོག་འགྱུ་ཁྲོད་སྣང་བའང་ཡུལ་
བཀོད་ཀྱི་མཛེས་སྣང་ཙམ་མིན་པར། གནས་དེར་འཚོ་བའི་མི་གཤིས་ཀྱི་རང་
བཞིན་དེ་ཡང་རྟོགས་ཐུབ་པར་མ་ཟད། རྩོམ་མཁན་གྱིས་རིག་གནས་ཤིག་ལ་
ཁས་ལེན་དང་ཡིད་ཆེས་ཁྲོད། རང་ཡུལ་ལ་འཆང་བའི་དུངས་ཞེན་དེའང་རིམ་
པ་མཐོན་པོ་ཞིག་གི་གནས་སུ་སྐྱེལ་འདུག
སྙན་ངག་པ་ཞིག་ལ་མཚོན་ན། མི་རིགས་རང་གི་རིག་གནས་ལའང་ཁས་
ལེན་དང་དུངས་ཞེན་བྲལ་ཚེ་གཞན་ཅི་ཡང་ཡིག་བབས་ཤོག་བུའི་གད་སྙིགས་་་་་་
ལས་འདའ་བ་མེད། 《འབོད་པའི་གཡབ་མོ》ནི་ཚོར་འདུས་བསྐྱེད་པའི་འུར་
བསྟོད་ཀྱི་ཁྱབ་བརྡ་ཙམ་མིན་པར་རྩོམ་མཁན་རང་གི་མྱོང་སྟོབས་ལས་ཐོན་པའི་
རིག་གནས་ཐད་ཀྱི་མཛེས་དཔྱོད་ཅིག་ཡིན། དེར་བརྟེན། དུངས་ཞེན་དེའང་རྒྱུ་
མེད་ཀྱི་ཕྱོགས་ལྟུང་ཞིག་གམ། བརྟེན་ཡུལ་བྲལ་བའི་སྒྲོ་འདོགས་ཀྱི་འུར་སྒྲོག་
ཅིག་གཏན་ནས་མིན་ཏེ། ཕྱི་ཡུལ་གྱི་ཁྱད་ཆོས་ལས་ང་ཚོས་མྱངས་པ་ནི་རིག་
གནས་ཤིག་གི་རང་ཆོས་དང་། རང་ཆོས་དེས་བསྐྱེད་པའི་ལྷད་མེད་ཀྱི་ཞིང་
ཁམས་ཤིག་དང་དུངས་ཞེན་གྱི་དྭངས་མ་ཞིག་ཡིན། །



• བོད་ཀྱི་སྙན་ངག་གསར་བ་བདམས་དཔྱད།
ཉི་ཟླ་རི་བོའི་སྙན་ཚིག
གཅན་མེ་སྟག
ཁྱོད་ཀྱི་མིང་ལ་ཉི་ཟླ་ཐོགས་པ་ནས་བཟུང་།
ངས་རྒྱུན་ཏུ་རྟ་ཁ་གློད་ནས་སྨོན་ལམ་བཏབ་མྱོང་།
དགུ་ཚིགས་ཀྱི་གཙང་པོས་བར་དུ་བཅད་པ་ནས།
ཟླ་འོད་ཀྱིས་ང་རང་ཕ་མཐར་སྐྱེལ་བའི་དུས་སུའང་།
ཁྲུང་ཁྲུང་སྐེ་རིང་དང་མཚུངས་པའི་རི་སྒང་དེའི་ཞོལ་དུ།
སྔོ་ཡོམ་ཡོམ་གྱི་ལྡོག་འབབ་གཙང་པོ་ཡང་དྲན་པས་མནར། །
སྒམ་ལ་དཀྱེལ་ཆེ་བའི་བཙན་པོ་དང་གཡེར་བག་ལྡན་པའི་རྒྱ་
བཟའ་ཡང་ས་འདི་ནས་ཕྲད་པ་སྟེས་དབང་མིན། །
མེ་ལོང་བོར་ས་ནས་ཁུ་སིམ་མེར་སྨོན་ལམ་བཏབ་མྱོང་ཕྱིར།
ངས་རྒྱུན་དུ་ཉི་ཟླ་རི་བོའི་མཚམས་སྤྲིན་དེ་བརྗེད་ག་ལ་ནུས།
གླང་རྫི་དང་འཐག་མཁན་བུ་མོ།
ཟླ་བའི་ཀློང་ན་དྲན་གདུང་གི་གླིང་བུ་དལ་གྱིས་འབུད། །
དེ་དག་གི་དུས་ན། །
ངས་ཀྱང་ཉི་ཟླའི་གོང་ཁ་རུ་རེ་སྒུག་གི་ཤུགས་གླུ་བླངས་
མྱོང་ཨང་། །
ཡིན་ནའང་ད་ལྟ་ཉི་ཟླ་གཉིས་ལྷན་འཛོམ་གྱི་སྐལ་བ་ཧ་ཅང་



སོ་ལྟ་དང་གཟབ་ཉན།
ཕྲ་བས།
དང་གདངས་སྨོན་ལམ་འདེབས་པ་ནི་རི་བོ་ཁྱོད་ཁོ་ན་མིན།
(1991 ལོའི སྦྲང་ཆར》དེབ་གཉིས་པ་ལས་བདམས)
【དཔྱད་པ། རླབས་ཆེན་གྱི་རྟོག་འཆར་གྱིས་དུས་ནམ་ཡང་ང་ཚོ་སྒྱུ་རྩལ་
གྱི་ཞིང་བཀོད་ཅིག་ཏུ་འདྲེན་ཞིང་དེ་རུ་ཐུན་མོང་མ་ཡིན་པའི་མཛེས་སྣང་ཞིག་་་་
ཉམས་སུ་མྱོང་བར་བྱེད། གཅན་མེ་སྟག་གི་སྙན་རྩོམ་ལས་ང་ཚོས་མྱོང་ཐུབ་པ་ནི་
ལྷད་མེད་དྭངས་གཙང་གི་ཡུལ་བཀོད་ཅིག་གམ་ཀློག་མཁན་རང་གིས་བློས་ཚོད་་་
ཀྱིས་འཇལ་བར་རང་དབང་ལྡན་པའི་སྒྱུ་རྩལ་གྱི་སྟོང་ཁམས་ཤིག་ཡིན། ཁོ་ལ་
རིང་ལུགས་ག་གེ་མོའི་བཀག་རྒྱ་མེད་པར། རང་གི་ཚོར་ཤེས་དེ་རྟོག་འཆར་གྱིས་
སྣེ་འདྲེན་འོག རྣམ་ཤེས་ཞུགས་པ་ལྟ་བུའི་ཚིག་སྦྱོར་གྱིས་ཐབས་རྩལ་ཞེས་
པའང་སྐབས་འདིར་བློས་བསླང་རིགས་ཤིག་གི་རྒྱུན་ཙམ་དུ་གྱུར་འདུག “ ཉི་ཟླ་
རི་བོ”ཞེས་མེས་པོ་གོང་མ་དག་གིས་རང་སེམས་ཀྱི་འདུན་སྟོབས་ལས་བཞེངས་་་་
པའི་གཏམ་རྒྱུད་ཅིག་གམ། ཡང་ན་མི་ཡུལ་ལ་བཞག་པའི་རྟོག་འཆར་གྱི་གནས་
གཞི་གང་ཡིན་རུང་། ང་ཚོས་ཀ་ཁའི་མགོ་རྔ་མི་འཆོལ་བའི་དུས་ནས་བཟུང་རི་
བོ་དེ་ཐོས་མྱོང་ཞིང་། དེ་ལས་འོངས་པའི་གཏམ་རྒྱུད་ཀྱི་མངར་ཁ་ཡང་མྱངས་
མྱོང་། །
“ ཁྱོད་ཀྱི་མིང་ལ་ཉི་ཟླ་ཐོགས་པ་ནས་བཟུང་། /......”ཞེས་རྩོམ་མཁན་གྱིས་
བསམ་གཞིག་བྱེད་མཁན་ཞིག་གི་རང་གནས་ལས“རྟ་ཁ་གློད་ནས ......”ཞེས་་་་་
རང་བབ་ཀྱི་གནས་ཚུལ་དེ་ཡང་ཀློག་མཁན་རང་རང་ལ་རང་རྟོགས་ཀྱི་ཡུལ་་་་་་་
ཁམས་རེ་སྦྱིན་བཞིན། རང་སྣང་གི་ཚོར་འདུ་དེ་ལོ་རྒྱུས་ཀྱི་འཇིངས་སུ་དྲངས་
པས་མཛེས་དཔྱོད་ཀྱི་ཡུལ་ཁམས་དེའང་དུས་ཀྱི་ལྡོག་འབབ་ཁྲོད་ངང་ངམ་ཤུགས་



བོད་ཀྱི་སྙན་ངག་གསར་བ་བདམས་དཔྱད།
ཀྱིས་རྒྱ་བསྐྱེད་ཅིང་། རྩོམ་ཡོངས་ཀྱི་བརྗོད་བྱའི་འཇུག་ཡུལ་དེ་ཡང“སྔོ་ཡོམ་ཡོམ་
གྱི་ལྡོག་འབབ་གཙང་པོ་ཡང་དྲན་པས་མནར”ཞེས་རབ་བཏགས་སྒོས་དྲན་་་་་་་༌་
གདུང་ཞིག་གི་ཟབ་ཚད་བསྟན་ཐོག རྒྱ་བཟའ་ཀོང་ཇོ་བོད་ལ་ཕེབས་པའི་
གཏམ་རྒྱུད་དེ་བརྒྱུད་ནས་གཞིས་བྱེས་ཀྱི་དྲན་སྣང་ངམ་བྱུང་ནས་འདས་པའི་ལོ་
རྒྱུས་ཀྱི་སླར་དྲན་ཁྲོད་དྲན་གདུང་གཞན་ཞིག་གི་རྒྱུན་ཏེ། རྒྱའི་གླང་རྫི་དང་
འཐག་མཁན་བུ་མོའི་བར་གྱི་མི་སེམས་འགུལ་བའི་གཏམ་རྒྱུད་དེར་བབས་བསྟུན་
འོས་འཚམས་སྒོས་མ་བཅོས་ལྷུན་གྲུབ་ཏུ་སྦྱར་པས། དྲན་གདུང་དེ་ཡང་སྣང་
བརྙན་ཅན་དུ་སློང་སྐྲུན་བྱས། ཡིད་ཡུལ་ཚོད་འཛིན་བྱེད་པ་ནི་ཐབས་རྩལ་ཙམ་
ལས་གཞན་སྒྲིག་གཞི་སྒྱུ་རྩལ་ཚོད་འཛིན་བྱས་པ་འོས་འཚམས་ཡིན་མིན་ལའང་་་་
རག་ལས་པ་ཡིན། །
རྩོམ་མཁན་གྱིས་ཉུང་ཞིང་ལྷོད་ཤ་ལྡན་པའི་ཚིག་གི་སྦྱོར་ཐབས་ཁྲོད་དྲན་་་་་
པའམ་གདུང་བ་ཅི་རིགས་ངེས་གཏན་གྱི་སྡོམ་ཚིག་ཙམ་དུ་མ་བསྒྱུར་པར། “ ཉི་ཟླ་
རི་བོ”ཞེས་ཕྱི་བཀོད་ཀྱི་གནས་ཡུལ་དེར་ལྡན་པའི་གཏམ་རྒྱུད་ཅིག་ལས་ཐོན་པའི་
དྲན་གཞིག་ལས་རང་སེམས་ཀྱི་གདུང་བ་ཅི་རིགས་ངེས་བསྟན་གྱི་ལོ་རྒྱུས་མི་སྣར་
སྦྱར་ཐོག་ཀློག་མཁན་གྱི་དྲན་ཤེས་དེ་ཡང་ལོ་རྒྱུས་ཀྱི་མཁའ་དབྱིངས་སུ་ཁྲིད་
ཅིང་འཆར་རྟོག་ནི་རང་དབང་ཐོབ་པའི་གཤོག་ཟུང་བཞིན་དུས་དང་གནས་ཀྱི་་
བཀག་རྒྱ་བྲལ་བ་ཡིན། དེར་བརྟེན་ཀློག་མཁན་གང་རུང་ཞིག་ལའང་གནས་
ལུགས་ཤིག་གི་བདེན་དཔང་ངམ་ལེགས་བཤད་ཅིག་གི་ལུང་འདྲེན་གྱི་ངལ་བར་་་
འཇུག་མི་དགོས་པར་དྲན་གདུང་དེའི་ཟབ་ཚད་དང་ལྗིད་ཚད་རང་རང་གི་སྒྱུ་་་་
རྩལ་གྱི་མྱོང་སྟོབས་ལས་འཇལ་ཐུབ་པ་ཡིན། །
སྤྱིར་ངེས་པ་དོན་གྱི་སྙན་ངག་སྒྱུ་རྩལ་ཞིག་ཡིན་ཕྱིན་མྱོང་རོལ་བྱེད་པ་ལ་་་་



སོ་ལྟ་དང་གཟབ་ཉན།
ཀློག་མཁན་རེ་རེའི་མཛེས་དཔྱོད་ཀྱི་ཆུ་ཚད་ལ་རག་ལས་པ་ལས། སྤྱི་འགྲོས་
འབའ་ཞིག་ལྟར་ངེས་བསྟན་གྱི“བརྗོད་སྙིང”ཞིག་སྤྱི་སྡོམ་བྱེད་དཀའ་བ་ཡིན།
དེར་བརྟེན་སྙན་ངག་ལ་འགྲེལ་རྒྱག་རྒྱུ་མེད་ཅེས་པའང་རྒྱུ་མཚན་འདི་ལྟ་བུ་ཡིན་
པར་ངེས། །
སྒྱུ་རྩལ་རང་བཞིན་གྱི་རྟོག་འཆར་ནི་དུས་ནམ་ཡང་མཛེས་སྣང་དང་་་་་༌་་༌་
བསྡོངས་ནས་བགྲོད་ཅིང་། དེས་བསླངས་པའི་དཔེ་འཇལ་གང་ཡིན་ཀྱང་སྙན་
རྩོམ་འདིའི་ཁྲོད་བྱུང་བའི་དཔེ་ལྟར་རང་བཞིན་ཉིད་དུ་ཐོན་པ་བཞིན། རང་
སྣང་གི་ཚོར་འདུ་དེ་སྐད་ཆས་ཐད་ཀར་དུ་བརྗོད་ཐབས་བྲལ་བ་ལ་ཐབས་མཁས་
སྒོས་མཛེས་དཔྱོད་ཀྱི་གོམས་གཤིས་ལྟར་བག་ཆགས་སུ་སིམ་པའི་གཏམ་རྒྱུད་ཀྱིས་
ཉིང་མཚམས་སྦྱར་ཅིང་། གསལ་ཁ་རྫོགས་ཀྱང་གླེན་བཤད་མ་ཡིན་པའི་ཚིག་
སྦྱོར་གྱིས་སློང་སྐྲུན་བྱས་པས། ང་ལ་སྙན་རྩོམ་འདི་ལས་རབ་དྭངས་ཞེས་པའི་
ཡོན་ཏན་གྱི་རང་གཟུགས་མཐོང་བའི་སྐལ་བ་ལྡན་དུ་བཅུག །
སྙན་ངག་གསར་བ་ཐོག་མར་དར་སྐབས་སུ་སྙན་ངག་གི་རིན་ཐང་གཙོ་བོ་་་
དམངས་ཡོངས་ཀྱིས་རིན་ཐང་ལྟ་བའི་ཐད་ཀྱི“རྨོངས་གཉིད”སློང་བྱེད་ཀྱི་རྟེན་་་་་
གཞི་ཞིག་ཏུ་འདོད་པ་ནི། སྐབས་དེར་མཚོན་ན་ངེས་པར་དུ་བརྒྱུད་དགོས་པའི་
བགྲོད་ལམ་ཉག་གཅིག་ཏུ་མཐོང་ཡང་། （ ཉི་ཟླ་རི་བོའི་སྙན་ཚིག》ནི་སྙན་ངག་
གསར་བའི་སྒྱུ་རྩལ་ཁྱད་གཤིས་ཐད་ཀྱི་འཚོལ་སྙེག་ཅིག་གམ། བོད་ཀྱི་སྙན་ངག་
གསར་བའི་གསར་རྩོམ་ཐད་ཀྱི་དཀྱོགས་མཚམས་ཤིག་ཀྱང་ཡིན་པའི་རྣམ་རྟོག་་་་་
བསྐྱེད་བྱུང་།



• བོད་ཀྱི་སྙན་ངག་གསར་བ་བདམས་དཔྱད།
རི་གྲོང་།
རྒོད་ཕྲུག་དཔལ་འབྱོར།
བྱོལ་སོང་གི་སྐེ་དྲིལ་ལས་གྲགས་པའི་སྐད་སྒྲ།
རྟག་ཏུ་ཚིམ་པ་མེད་པའི་རོལ་དབྱངས་གཅིག་པུ་ཡིན།
ཕ་བཟང་གི་བུ།
ཆུང་ནས་ས་ནག་དང་འཛིང་ལ།
མ་བཟང་གི་བུ་མོ། །
ནམ་ཡང་བལ་དཀར་དང་འཐབ་དགོས།
གྲང་མེད་ཀྱི་བྱིས་པའི་ཚོགས་ནི།
དམར་ཧྲེང་དུ་འདམ་བག་རྫི་བཞིན།
སྣ་ལྔ་བྱིས་པའི་སེམས་ཁམས།
ཀྱག་ཀྱོག་གི་གཟུགས་སུ་བརྐོ།
སྐྲ་དཀར་གྱི་རྒན་རྒོན་གཉིས།
ལོ་ཟླའི་ཁུར་པོས་རབ་ཏུ་མནན་ཅིང་།
བརྩེ་དུངས་ཀྱི་གཏམ་གླེང་ཡོངས་སུ་ཟད་ནས།
སིམ་སིམ་དུ་རང་རང་གི་མ་ཎི་འདྲེན་བཞིན།
རྒྱུན་རིང་བདག་ཏུ་མེད་པའི་ཉི་འོད་ལ། །



སོ་ལྟ་དང་གཟབ་ཉན།
གཅེས་སྤྲས་ལྷག་པར་བྱེད།
དྲིན་ཅན་སྐྱེད་མའི་གོམ་སྟབས།
དཀའ་སྡུག་གི་འཚོ་བས་ཕྲོགས་པས། །
འགྱིང་ཉམས་དང་བྲལ་ཞིང་འཚབ་འཚུབ་ཀྱི་ལང་དུ་ཤོར། །
དབེན་ཞིང་འཇམ་པའི་མཚན་མོའི་བདེ་བ། །
གསང་ཞིང་མཐོ་བའི་ཁྱི་སྐད་ཀྱིས་བཅོམ། །
མི་ཚང་མས།
“ཁྱི་ངན་སྐར་མར་རྨུག”ཟེར་བ་ལས།
ཐག་རིང་རི་བོའི་རྒྱབ་ནས་གྲགས་པའི།
ལྷང་ལྷང་གི་སྐད་སྒྲ་དེ།
རྨོངས་པ་ཁྱི་ཡིས་ཚོར་བ།
ཧ་ལམ་སུས་ཀྱང་མི་ཤེས། །
(1991 ལོའི《 ལྷོ་ཁའི་རྩོམ་རིག་སྒྱུ་རྩལ》དེབ་གཉིས་པ་ལས་བདམས)
【དཔྱད་པ། སྙན་ངག་གི་རིན་ཐང་ནི་བརྩམས་ཆོས་དེའི་བརྗོད་བྱའི་ཁྱབ་
ཆེ་ཆུང་དང་གནས་ལུགས་ཀྱི་གཏིང་ཟབ་ཚད་རྐྱང་རྐྱང་དུ་མི་འགྲོ་ཞིང་། རྒྱུན་
ལྡན་གྱི་འཚོ་བ་དང་སྐད་ཅིག་མའི་ཚོར་རྟོག་ལས་ཟིན་པའི་ཁྱད་མཚར་གྱི་རྟོག་་་་
འཆར་ལས་ཀྱང་སྒྱུ་རྩལ་ཀྱི་འགན་ཁུར་དེ་ལྷག་འགྲུབ་བྱེད་ཐུབ་པ་ཡིན།
《 རི་གྲོང》ཞེས་པའི་སྙན་རྩོམ་འདི་ལས་ང་ཚོས་མཐོང་བ་ནི་རྒྱུན་ལྡན་གྱི་འཚོ་་་་
བའི་ཟུར་ཙམ་ཡིན་མོད། རྩོམ་མཁན་གྱིས་འཚོ་བའི་ཟུར་དེ་ལས་ཀློག་མཁན་ལ་
བཀྲམ་པ་ནི་སྤྱི་ཚོགས་ཤིག་གི་ཁོར་ཡུག་དང་གོམས་གཤིས་ཤིག་གི་གནས་བབ་་་་
ཡིན། །



•བོད་ཀྱི་སྙན་ངག་གསར་བ་བདམས་དཔྱད།
“བྱོལ་སོང་གི་སྐེ་དྲིལ་ལས་གྲགས་པའི་སྐད་སྒྲ། /......”ཞེས་བོད་ཡུལ་རོང་་་་
ཕྱོགས་ཀྱི་འཚོ་བའི་ཁྱད་ཆོས་ཤིག་གིས་སྣེ་དྲངས་ཐོག “རི་གྲོང”ཕྱི་ཚུལ་གྱི་ཡུལ་
བཀོད་དེ་ཚིག་གི་འཕེལ་རིམ་དང་བསྟུན་ནས་ཀློག་མཁན་རང་རང་གི་རྟོག་འགྱུ་
ཁྲོད་ཉམས་སུ་མྱོང་ཐུབ་པ་ཡིན། དེར་བསྟུན་ནས་བོད་ཡུལ་རོང་ཕྱོགས་སྤྱི་ལ་
མངའ་བའི་ཐོན་སྐྱེད་ཀྱི་རྣམ་པ་འགའ་ལས་རྩོམ་མཁན་རང་གི་རང་ལྟ་དེའང་་་་
མངོན་སུམ་དུ་བསྟན་པས། སྙན་རྩོམ་འདིའི་རྩ་བའི་གདངས་ཚད་དེར་ཐོག་མར་
ངོས་ཟིན་གྱི་སྟ་གོན་བསྒྲིགས་རྗེས། མི་རབས་གསུམ་གྱི་རྒྱུན་ལྡན་གྱི་འཚོ་བའི་
གོམས་གཤིས་ལས་ང་ཚོས་མཐོང་བ་ནི་གོམས་གཤིས་དེའི་གྲུབ་རྐྱེན་དང་གོམས་་་
གཤིས་དེའི་རྒྱབ་ཏུ་གནས་པའི་རིག་གནས་ཤིག་གི་ཁོར་ཡུག་ཡིན། བྱིས་པའི་
ལྷད་མེད་ཀྱི་རྩེད་མཚར་དང༌། དར་མའི་བསྐྱར་ཟློས་རྗེས་ལུས་ཀྱི་ཐོན་སྐྱེད་བྱེད་
ལུགས། རྒན་པའི་སོས་དལ་བག་ཕབ་ཀྱི་སྤྱོད་སྟངས། རི་གྲོང་གི་ལྷིང་འཇགས་
འགུལ་མེད་ཀྱི་རྣམ་པ་བཅས་ཡིད་བརྙན་དུ་མའི་ཚོགས་གྲུབ་ལས། དངོས་པོའི་
དཔལ་འབྱོར་གྱིས་ངོམས་དྲགས་པའི་བྲེལ་ཟིང་གི་མི་རྣམས་ལ“ རང་དབང་ངམ་
རྩོད་མེད”སྙམ་པའི་སེམས་ངལ་གསོ་ཐུབ་པའི་སྒྱུ་རྩལ་གྱི་རོ་བྲོ་རེ་སྦྱིན་ངེས་མོད། །
དེ་ལྟ་བུར་ལོ་ངོ་སྟོང་ཕྲག་མང་བོར་བསྐྱར་ཟློས་དང་དཀའ་ཁག་གི་འཚོ་བ་རོལ་་་་
བའི་ང་ཚོ་བོད་པ་ཞིག་ལ་མཚོན་ན། རང་རང་གི་གནས་བབ་རྐྱང་རྐྱང་ལས་ཀྱང་
སྐྱོ་ཤུར་ཤུར་གྱི་ཚོར་བ་ག་ཚད་མྱོང་ཐུབ་ཨང་། །
སྒྱུ་རྩལ་བརྩམས་ཆོས་ཀྱི་གདོད་མའི་རྣམ་པ་ལས་ཀྱང་ང་ཚོས་གསལ་ཁ་ཆོད་
པ་ནི། སྒྱུ་རྩལ་གང་ཡིན་ཀྱང་མི་སྒེར་གྱི་འདུ་ཤེས་ལས་བྱུང་བ་མིན་ཞིང་། མི་
རིགས་ཤིག་གི་ལངས་ཕྱོགས་ནས་གྲུབ་པའི་འཚོ་བའི་འདུ་ཤེས་ལས་ཐོན་པའི་
རྐྱེན་གྱིས། སྒྱུ་རྩལ་བརྩམས་ཆོས་གང་ཡིན་ཀྱང་མི་རིགས་ཀྱི་རྟགས་ཐེམ་བརྒྱབ་



བསོ་ལྟ་དང་གཟབ་ཉན།
ཡོད་པར་ངེས། སྙན་རྩོམ་འདི་ལས་ཀྱང་རྩོམ་མཁན་རང་གིས་ངོས་ཟིན་པའི་
འཚོ་བ་དེའི་ཡང་སྙིང་ལས་ཐོན་པའི་སྤྱི་ཁྱབ་ཀྱི་འདུ་ཤེས་སྟེ། བོད་མིའི་འདོད་
ཆུང་ཆོག་ཤེས་སམ་བག་འཁུམས་སྒྱིད་ལུག་གི་སེམས་ཁམས་དེ་བསྟན་ཐོག འདུ་
ཤེས་དེ་འགྲུབ་རྐྱེན་གྱི་ཁོར་ཡུག་གམ་རིག་གནས་དེས་བོད་ཀྱི་“རི་གྲོང”འདི་ལྟ་བུ་
གྲངས་མེད་ཅིག་ལ་ཐེབས་པའི་ཤན་སྟོབས་དེ་འཚོ་བའི་སྤྱོད་སྟངས་དང་གོམས་་་་
གཤིས་དེ་དག་ལས་བསྟན་འདུག དེར་བརྟེན“རི་གྲོང”ནི་བརྩམས་ཆོས་འདིའི་
ཁྲོད་དུ་བསྡུས་བརྗོད་ཅིག་དང་རྩོམ་མཁན་གྱི་ངོས་ཟིན་ཞིག་ལས་མངོན་པའི་་་་་་
རྒོལ་སེམས་ཤིག་གི་འབྱུང་རྐྱེན་གྱི་དཔང་བོ་རུ་གྱུར། སྐྱོ་རིས་ཀྱིས་ཁེངས་པའི་
ཉམས་སྣང་ལས་རྩོམ་མཁན་གྱིས་རིག་གནས་ཤིག་ལ་བཟུང་བའི་རྒོལ་སེམས་་་་་
དེའང་གྲོགས་མེད་ཁེར་རྐྱང་གི་གནས་སུ་བཅར་ཡོད་མོད། འོན་ཀྱང་ལྷག་བསམ་
གྱི་དཔའ་སྟོབས་ཉམས་མེད་པ་ཞིག་ཡིན། ལྷག་པར་དུ“མི་ཚང་མས།༼ ཁྱི་ངན་
སྐར་མ་རྨུག་ཟེར་བ་ལས།/ ཐག་རིང་རི་བོའི་རྒྱབ་ནས་གྲགས་པའི།/.....”ཞེས་
མཇུག་གི་ཚན་པ་འདི་ལས་སེམས་འགྱུ་དེ་གསལ་ལྷང་ངེར་མངོན་འདུག བྱིས་
པར་འཆང་བའི་བརྩེ་དུངས་ཀྱི་ཡང་སྙིང་དང་རྒན་པར་དྲངས་པའི་ཞེ་སྡུག་པའི་
སྙིང་རྗེས། “ཞིང་པའི་བག་ཡོད་ཀྱི”འདུ་ཤེས་ལ་བཅངས་པའི་འཁང་སེམས་
སོགས་ཚིག་ཤུགས་ཀྱི་བསྟན་དོན་དེ་དག་ཕྱི་ཡུལ་གྱི་བཀོད་འབྲི་དང་འཚོ་བར་་་་་
བཟུང་བའི་རྣམ་འགྱུར་གྱི་རང་སྣང་གཉིས་དཀྱུས་གཅིག་ཏུ་སྦྲེལ་བས། སྟོན་
མཇུག་གི་སྣུམ་ཚོན་རི་མོ་ཞིག་དང་འདྲ་བར་འབྲས་བུ་ཞིག་སྡུད་ལེན་བྱེད་སྐབས་
སུ་ཐོབ་པའི་སྤྲོ་སྣང་ལས་ཐོབ་སྐལ་གཞན་ཞིག་ཤོར་བའི་བརྗོད་མེད་སྐྱོ་ཤས་ཀྱིས་
གཅུན་འོངས་པ་ཞིག་ཡིན། དེར་བརྟེན་སྙན་ངག་ཅིག་གི་ཐད་ནས་སྒྱུ་རྩལ་ཀྱི་
འགན་ནུས་དེའང་ཅུང་ལེགས་པོར་འགྲུབ་ཡོད་པར་སྙམ། །



བོད་ཀྱི་སྙན་ངག་གསར་བ་བདམས་དཔྱད།
སྐད་ཆའི་སྒྱུ་རྩལ་མཐའ་དག་ནི་དོན་དམ་དུ་སྐད་ཆའི་བཀོད་སྒྲིག་ཅིག་ཡིན་
མོད། སྐད་ཆའི་བཀོད་སྒྲིག་དེའང་སྒྱུ་རྩལ་དུ་ལས་སྣོན་བྱས་པ་ལས་བྱུང་བ་ཤ་
སྟག་ཡིན་སྟབས། ཐལ་དྲགས་པའི“རང་བཞིན་བརྗོད་པ”ནི་མངོན་ཆུང་གི་
མཛེས་པ་བོར་པའི་དྲང་བཤད་དུ་གཏོགས་པས། སྙན་ངག་པ་ཞིག་ལ་མཚོན་ན་
དེ་དག་ནི་འཛེམ་བྱ་ཡིན་པ་སྨོས་ཅི་དགོས། ཕ་བཟང་གི་བུ” “མ་བཟང་གི་བུ་
མོ” “གྲང་མེད་བྱིས་པའི་ཚོགས”སོགས་ཐད་ཀར་དུ་བརྗོད་པ་ཐལ་དྲགས་པས་
ཚིག་གི་མཉེན་ཤ་བཅད་པས་རྣར་མི་སྙན་པར་མ་ཟད། རྩོམ་སྤྱིའི་སྒྲིག་གཞི་ཚད་
ནས་བལྟས་ནའང་དོ་མི་མཉམ་པ་དང་། ཚིག་ལ་ལར་ཞུན་ཐར་བཅད་པ་ཅུང་
ཞན་པའི་སྟབས་ཀྱིས། སྙན་རྩོམ་གྱི་གདངས་མཚམས་ལ་འགྱུར་ཁུགས་ཞན་པར་
བཟོས་འདུག་སྙམ།



སོ་ལྟ་དང་གཟབ་ཉན།
རྨི་ལམ།
བོད་ཞི་བས་བཅིངས་འགྲོལ་བཏང་ནས་ལོ་ངོ་
བཞི་བཅུ་འཁོར་བའི་སྐྱེས་སུ་ཕུལ།
ཨོ་རྒྱན་རྡོ་རྗེ།
ཁྱོད་ཀྱིས།།
འབུད་མི་ཐུབ་པའི་སྤྲིན་ནག་ཆེན་པོ་ཞིག་མལ་ཆས་སུ་གྱོན།
ཁྱོད་ཀྱིས།
བལྟ་མི་ནུས་པའི་ལྷ་སྒྲུང་རིང་བོ་ཞིག་སྔས་སུ་བྱས།
སྐྱུར་སིལ་སིལ་གྱི་སེམས་པ་དེ
སྐྱར་སིལ་སིལ་གྱི་སེམས་པ་དེ་གྲང་ཅང་ཅང་གི་ཁོག་ཏུ་བཅུག་སྟེ།
གདོད་མའི་གདན་སྟེང་དུ་འགྲེ་ལོག་ཡང་ཡང་བརྒྱབ།
རྨི་ལམ་ལས་འདས་པའི་རྨི་ལམ་གྱི་ཡུལ་འདི་ན།
རི་བོ་ཐམས་ཅད་བུ་ཡུག་གིས་བཏུམས་ཤིང་།
ཆུ་མོ་ཐམས་ཅད་ཁ་བ་ཡིས་བསྣུབས་ཏེ། །
ཀེང་རུས་ཀྱི་ལུས་ཕུང་དེ་གྲང་ངར་གྱིས་གདུངས།
སྟོང་ཉིད་ཀྱི་སེམས་པ་དེ་ལྷགས་པ་ཡིས་ཁྱེར། །
རྫོགས་མཐའ་མེད་པའི་སྲིན་བྱའི་སྐད་སྒྲས།
རི་ཀླུང་ལ་དབང་བསྒྱུར་པས། །



•བོད་ཀྱི་སྙན་ངག་གསར་བ་བདམས་དཔྱད།
མཚམས་ཚིགས་མེད་པའི་སྙིང་ཁ་དེས་སྡིག་སྒྲ་དང་འབྲེལ་ཏེ།
དམིགས་པ་མེད་པའི་རྣམ་ཤེས་དེས་རླུང་བུ་དང་འགྲོགས་ཏེ། །
རྨི་ལམ་ལས་འདས་པའི་རྨི་ལམ་གྱི་ཡུལ་དུ། །
གཏམ་རྒྱུད་ནང་གི་དཔྱིད་དཔལ་དེ་འཚོལ་བར་སོང་། །
དཔྱིད་དཔལ་དེ་འཚོལ་བར་སོང་། །
ཀྱེ་མ། །
ས་གཞི་ཧྲིལ་བོ་འཁྱགས་རོམ་གྱིས་བཅོམ།
མཁའ་དབྱིངས་ཚང་མ་རླུང་དམར་གྱིས་བཀང་།
ཡོད་ཚད་མྱ་ངམ་གྱི་ཐང་ལྟར་སྐྱོ་བས།
བྲག་རྡོ་སྐམ་པོར་ཡང་མིག་ཆུ་ཤོར།
ཀྱི་ཧུད། །
རྩྭ་ཐང་སེམས་མེད་ཀྱང་སྐྱོ་སྣང་སྐྱེས་ཤིང༌།
ཡུན་རིང་བཙལ་བའི་དཔྱིད་དཔལ་དེ་རྒྱང་རིང་ནས་རྒྱང་
རིང་དུ་ལུས་ཏེ།
ཁྱོད་ལ་དབང་བའི་སྐལ་བ་ནམ་ཡང་བྲལ།
ཡིན་ནའང༌། ཁྱོད་ཀྱི་རེ་བའི་མེ་ཕུང་དེ་ཅིས་ཀྱང་མ་ཞི་ཞིང་།
བསིལ་བུ་རླུང་གིས་ཁྱེར་འོངས་པའི་ཐག་རིང་གི་གོམ་སྒྲ་ཞིག་
གངས་རི་དང་རྩྭ་ཐང་བརྒལ་ནས་ཁྱོད་ཀྱི་རྣ་ལམ་དུ་གྲགས་སྐབས།
ཁྱོད་ཀྱི་ཡིད་ཁམས་ཀྱི་ཞིང་ས་རུ།།
ལྗང་མདོག་གི་རེ་བའི་མྱུ་གུ་གཞན་ཞིག་གསར་དུ་རྒྱས།
ཁྱོད་ཀྱིས།
བལྟར་མི་བཟོད་པའི་དུག་ཚལ་ཁྲ་བོ་ཞིག་ལུས་ལ་དཀྲིས།།



སོ་ལྟ་དང་གཟབ་ཉན།
ཁྱོད་ཀྱིས། །
འདོར་མི་ཐུབ་པའི་འཁར་བ་རིང་བོ་ཞིག་ལག་ཏུ་བཟུང་། །
རྡུལ་འཚུབ་འཚུབ་ཀྱི་ལུས་པོ་དེས་འདར་ལིང་ལིང་གི་གོམ་
འགྲོས་ལ་བརྟེན་ནས། །
གནའ་རབས་ཀྱི་རྐང་ལམ་ཕྲ་མོའི་ཐོག་ཏུ་འགྲོ་འོང་བྱེད། །
འཇིག་རྟེན་ལས་བྲལ་བའི་འཇིག་རྟེན་གྱི་ཁུག་ཀྱོག་འདི་ན།
ཟང་ཟིང་མང་བོ་གདོན་འདྲེའི་སྐྲ་ཚོགས་ལྟར་གཟེངས་ཤིང་།
གདུག་རྩུབ་མང་བོ་སྟག་གཟིག་གི་ཁ་ལྟར་གདངས་ཏེ། །
སྙིང་ཚ་བོའི་འཕར་ཁ་རྡོ་འོག་ཏུ་མནན།
ཁྲག་དམར་པོའི་འཁོར་སྐྱོད་ས་སྟེང་དུ་རྒྱུ།
རྫོགས་རྒྱུ་མེད་པའི་རྟ་ལྕག་གི་སྐད་སྒྲས། །
ཡུལ་ལུང་ལ་བྲག་ཅ་འཁོར་བས།
དབུགས་རྒྱུན་གྱིས་སྐྱོར་བའི་ལུས་ཕུང་དེས་འཁར་བ་
དང་འགྲོགས་ཏེ།
རེ་བ་ཡིས་བསྐུལ་པའི་རྣམ་ཤེས་དེ་ཐང་དཀར་དང་བསྡེབས་ཏེ།
འཇིག་རྟེན་ལས་བྲལ་པའི་འཇིག་རྟེན་གྱི་ཁུག་ཀྱོག་ཏུ། །
རྨི་ལམ་ནང་གི་འཛུམ་མདངས་དེ་འཚོལ་བར་སོང་།
འཛུམ་མདངས་དེ་འཚོལ་བར་སོང་། ཕྱི་
ཀྱེ་མ།
ས་གཞི་ཧྲིལ་བོ་མུན་ནག་གིས་ཁྱབ།
མཁའ་དབྱིངས་ཚང་མ་སྤྲིན་ནག་གིས་བསྒྲིབས།
ཡོད་ཚད་བྱི་བའི་ཁུང་བུ་ལྟར་ནག་པས། ད་



•བོད་ཀྱི་སྙན་ངག་གསར་བ་བདམས་དཔྱད།
ཞུམ་བུས་ཀྱང་ཁྱོད་ལ་མཆེ་བ་གཙིགས། །
ཀྱི་ཧུད། །
རི་ཀླུང་ཚང་མ་སྨྲེ་སྔགས་ཀྱིས་ཁེངས།
གྲོང་ཚོ་ཚང་མ་མིག་ཆུ་ཡིས་བསྣུབས།
ཡོད་ཚད་དམྱལ་ཁམས་ཀྱི་འཕྲང་ལམ་དང་འདྲ་བས།།
བོང་བུས་ཀྱང་ཁྱོད་ལ་ཁ་རྡུང་གཏོང་ཞིང་།
ཡུན་རིང་བཙལ་བའི་འཛུམ་མདངས་དེ
ཡུན་རིང་བཙལ་བའི་འཛུམ་མདངས་དེ་རྒྱང་རིང་ནས་རྒྱང་
རིང་དུ་ལུས་ཏེ། །
ཁྱོད་ལ་དབང་བའི་སྐལ་བ་ནམ་ཡང་བྲལ།
ཡིན་ནའང་། ཁྱོད་ཀྱི་རེ་བའི་ཆུ་ཀླུང་དེ་ཅིས་ཀྱང་མ་བསྐམས་ཤིང་།
མཚམས་སྤྲིན་དམར་པོ་དང་བསྡེབས་པའི་ཤར་ཕྱོགས་ཀྱི་འོད་ཟེར་དེ།
ཡུལ་ལུང་དང་ཡུལ་ལུང་བརྒལ་ནས་ཁྱོད་ཀྱི་མདུན་ངོས་སུ་
འཕྲོ་སྐབས།
ཁྱོད་ཀྱིས།
ཐེ་ཚོམ་ཅི་ཡང་མེད་པར་འོད་ཟེར་དེར་དམ་པོར་འཐམས་ཤིང་།
དེ་ནས་བཟུང་། ཁྱོད་ཀྱི་ངོ་གདོང་ནས
ནམ་ཡང་ནུབ་པ་མེད་པའི་འཛུམ་མདངས་ཤིག་ཕྱུང་།
དེ་ནས་བཟུང་། ཁྱོད་ཀྱི་ཡིད་ཁམས་སུ–
ནམ་ཡང་རྫོགས་མཐའ་མེད་པའི་དྲོ་སྐྱིད་ཀྱི་རླུང་བུ་ཞིག་ལྡང་།
(1991 ལོའི( ལྷོ་ཁའི་རྩོམ་རིག་སྒྱུ་རྩལ》དེབ་གསུམ་པ་ལས་བདམས)
【དཔྱད་པ། སྙན་རྩོམ་འདི་བཀླགས་མ་ཐག་རྩོམ་མཁན་གྱིས་ང་ཚོ་དམྱལ་
ཁམས་ལྟ་བུའི་འཇིགས་རུང་གི་གནས་ཡུལ་ཞིག་ཏུ་ཁྲིད་དེ། : “ཁྱོད་ཀྱིས”ཞེས་
a



སོ་ལྟ་དང་གཟབ་ཉན།
རབ་བཏགས་ཀྱི་སྒོ་ནས་ཕྱི་ཡུལ་དེ་སྲོག་ལྡན་དུ་བསྒྱུར་ཏེ་རང་སེམས་ཀྱི་ཚོར་འདུ་
དེ་དང་ལྷན་དུ་སྦྱར་ཐོག མི་རིགས་འདི་རིག་གནས་སེམས་ཁམས་ཀྱི་ཕྱོགས་
ནས་མནར་སྡུག་ཡོད་ཚད་ལ་དོན་མེད་དུ་བཟོད་བསྲན་བྱེད་པའི་བྲན་གཡོག་གི་
འདུ་ཤེས་དེའང་བསྟན་པས། བརྗོད་བྱའི་རྐང་འཛུགས་ས་སྤྱི་ཚོགས་གསར་རྙིང་
གཉིས་ཀའི་རྣམ་པའམ་སྤྱོད་སྟངས་འགའ་རེའི་ཐད་ནས་གཤིབ་སྡུར་ཙམ་བྱེད་པ་
ལས་བརྒལ་ཏེ་སྤྱི་ཚོགས་ཕྱི་ནང་གི་འགལ་འབྲེལ་ཞིག་ཏུ་རྟེན་གཞི་བཅས་པས། །
བརྗོད་དོན་དེའང་ཅུང་ཁྱབ་ཆེ་ཞིང་གཏིང་ཟབ་པའི་གནས་སུ་འདྲེན་མགོ་བརྩམ་
པ་ཡིན། །
“རྨི་ལམ་ལས་འདས་པའི་རྨི་ལམ་གྱི་ཡུལ་འདི་ན།/......”ཞེས་ཚད་འཇལ་་་
ཐབས་བྲལ་པའི་སྐྱོ་ཤོས་ཀྱིས་ཁེངས་པའི་ཕྱི་ཡུལ་གྱི་བཀོད་པ་ལས་ནང་སེམས་ཀྱི་
ཚོར་འདུ་དེ་བསྟན་པར་མ་ཟད། སྐབས་དེའི་སྤྱི་ཚོགས་ཀྱི་མུན་ནག་དེར་རྒོལ་
སེམས་ཀྱིས་སྟོང་བའི་ཐབས་མེད་འུ་ཐུག་གི་སེམས་འདུན་ནམ། ཕྱི་མའི་བདེ་བ་
འཚོལ་བའི་བོད་མིའི་སྐྱིད་ལུག་གི་སེམས་ཁམས་དེའང་ཤུགས་སུ་རྟོགས་ཐུབ་པ་་་
ཡིན། ལྷ་སྒྲུང་གི་ཐོག་མའི་འབྱུང་རྐྱེན་ནི་མིའི་རིགས་རང་བྱུང་ཁམས་ཀྱི་གནོད་
འཚེ་ཅི་རིགས་ལ་རྒོལ་ཐབས་བྲལ་པའི་འུ་ཐུག་གི་སེམས་འདུན་ལས་བྱུང་བར་་་་་་
མངོན། དེར་བརྟེན་རྩོམ་མཁན་གྱིས་སྐབས་དེའི་སྤྱི་ཚོགས་ཀྱི་གདུག་རྩུབ་དང་
དབང་བསྒྱུར་པའི་རང་མདངས་དེ་ངེས་གཏན་གྱི་སྤྱོད་ཚུལ་ཙམ་མམ་རྣམ་པ་་་་་
ཙམ་ལས་མ་བསྟན་པར་ཕྱི་ཡུལ་གྱི་བཀོད་པ་དང་བོད་མི་སྤྱིའི་སེམས་ཁམས་ཤིག་
ལས་ཕྱིར་ཕུད་པས། ཀློག་མཁན་གྱི་སྣང་ངོར་འཆར་བ་ནི་སྤྱི་ཚོགས་ཀྱི་རྣམ་པ་
ཙམ་མིན་པར་རང་གི་ཡབ་མེས་ཡང་མེས་རྣམས་ཀྱི་ཕྱི་ནང་གཉིས་ཀའི་སྙིང་རྗེ་་་་
བའི་ཉམས་སྣང་དེ་རང་ནུས་ཅི་ལྕོག་ཏུ་སློང་སྐྲུན་བྱེད་པའི་བར་སྟོང་བཟོས་ཡོད་



•བོད་ཀྱི་སྙན་ངག་གསར་བ་བདམས་དཔྱད།
པར་སྣང་། དེར་མཐུད་དེ་རྩོམ་མཁན་གྱིས་བརྗོད་བྱ་གཏིང་ཇེ་ཟབ་ཏུ་གཏོང་
སླད། སྐབས་དེའི་འཚོ་གནས་ཀྱི་ཁོར་ཡུག་ལས་ཕར་བརྒལ་ཏེ་རིག་གནས་ཤིག་
གི་ཁོར་ཡུག་ལས་གྲུབ་པའི་འདུ་ཤེས་འཛིན་སྟངས་ཅི་རིགས་དང་། རིག་གནས་
དེས་བསྐྱེད་པའི་སེམས་ཁམས་དེའང་རང་གི་ཚོར་སྣེས་དྲངས་ཏེ། ང་ཚོའི་སྣང་
ངོར་ཡ་ང་བའི་འཇིག་རྟེན་ཞིག་གི་ཕྱི་ཚུལ་དང་། དེ་རུ་འཚོ་སྡོད་བྱེད་པའི་ཉམ་
ཆུང་གི་འགྲོ་བ་རྣམས་ཀྱི་དཀའ་སྡུག་གི་འཚོ་བ་དེའང་ཕྱི་ཡུལ་གྱི་གདུག་རྩུབ་ལས་
རོལ་མྱོང་བྱ་ཐུབ་པ་ཡིན། །
དེ་ལྟ་བུའི་མུན་ནག་གི་སྤྱི་ཚོགས་ཤིག་ཐེར་འདོན་བྱེད་པ་ལ། མང་མང་
ཞིག་གིས་ཐད་ཀར་དུ་སྤྱི་ཚོགས་ཀྱི་ཕྱི་ཚུལ་གྱི་གནས་བབ་རེ་སྟོན་པ་དང་ལྷན་དུ་
རང་སེམས་ཀྱི་ཁོང་ཁྲོ་དེའང་ཁ་གཡང་ཙམ་དུ་སྒྲོག་པར་དགའ་བ་བཅས་ཀྱིས་་་་་
བརྗོད་བྱ་འདི་རིགས་སྟོན་པའི་སྙན་རྩོམ་མང་ཤས་ཤིག་རང་དབང་མེད་པར་སྤྱི་
འགྲོས་འབའ་ཞིག་གི་འདམ་དུ་མི་བྱིང་རང་བྱིང་དུ་གྱུར་ཕྱིར། སྐབས་དེའི་
བརྗོད་བྱའང་སྤྱི་བམ་པ་ཙམ་དང་ཚུལ་འཆོས་ཀྱི་ཉམས་སྣང་འབྱུང་སླ་བ་ཡིན། །
སྙན་རྩོམ་འདིས་སྐྱོན་དེ་དག་སེལ་སླད། རྩོམ་མཁན་རང་གི་ཚོར་འདུ་དེ་ཕྱི་ཡུལ་
གྱི་འཕེལ་འགྱུར་དང་སྣང་ཚུལ་སོགས་འོ་ཆུ་བཞིན་དུ་སྦྱར་པས་ལྷད་མེད་ཀྱི་མྱོང་
སྣང་སྟེར་བར་མ་ཟད། ཤུགས་སུ་རྩོམ་མཁན་རང་གི་སེམས་བྱུང་ཅི་རིགས་ཀྱང་
གཏན་ཆགས་ཀྱི་དངོས་པོའམ་ཡང་ན་ཡུལ་དུས་བར་ཐོག་ལས་བཙལ་བའི་རིང་་་་
ཐུང་དང་། གྲངས་ཀའི་མང་ཉུང་ཅི་རིགས་ཀྱིས་ཚད་འཇལ་མི་དགོས་པར་ཀློག་
མཁན་རང་རང་གི་མྱོང་རོལ་དུ་ངལ་མེད་ལྷུན་གྲུབ་ཏུ་རྫོགས་པར་བྱས་འདུག།
རང་བློས་རྟོག་བཟོ་ལས་མཐོང་རྒྱུ་ཡོད་ཀྱང་དོན་དངོས་སུ་ལག་པས་ཟིན་་་་
ཐབས་མེད་པའི་ཕུགས་བསམ་ནི་སྟོང་བསམ་ལས་མ་འདས་ལ། སྤྱི་ཚོགས་ཀྱི་



སོ་ལྟ་དང་གཟབ་ཉན།
རང་བཞིན་ལས་ཐོན་པའི་འགྲོ་བ་མིའི་འཚོ་སྡོད་ཀྱི་ཆུ་ཚད་ནི། སྤྱི་ཚོགས་དེའི་
ལམ་ལུགས་ཤིག་ལག་ཏུ་བསྟར་བ་ལས་བྱུང་བའི་མཇུག་འབྲས་ཡིན་པ་བཞིན། །
གངས་ཅན་པའི་ལོ་རྒྱུས་སུའང་མི་རང་རང་གི་ཁེ་དབང་གི་ཆེད་དུ་ལོ་ངོ་སྟོང་་་་་་
ཕྲག་ལྷག་ལ་འོས་ལངས་ཀྱི་འགུལ་སྐྱོད་མ་ཉམས་ཀྱང་། མཐར་རང་སེམས་རང་
གིས“ འདུལ་བ”སྟེ“ ཁྱོད་ལ་དབང་བའི་སྐལ་བ་ནམ་ཡང་བྲལ”བ་ཡིན། “ ཡིན་
ནའང”ལོ་རྒྱུས་ཀྱིས་ང་ཚོར་འཚོ་བའི་རོལ་སྟངས་གདམ་གསེས་ཀྱི་སྐལ་བ་བསྩལ་
པས། ཐག་རིང་གི་གོམ་སྒྲ་ཞིག་དང་འཚོ་བར་རེ་བས་ཁེངས་པའི་མྱུ་གུ་རྒྱས་ཀྱང་།
ལམ་ལུགས་ཤིག་བསྒྱུར་པ་ནི་དེ་འདྲའི་ལས་སླ་མོ་ཞིག་མིན་ཕྱིར། རྩོམ་མཁན་
གྱིས་དངོས་ཡོད་རིང་ལུགས་ཀྱི་ལག་ཐབས་བེད་སྤྱད་དེ་དཀའ་ཁག་གི་བསྒྱུར་་་་
བཀོད་བརྒྱུད་རིམ་དེ་འཇིགས་རུང་གི་དཔེ་ཡིས་བཅལ་ཏེ། “གདོན་འདྲེ”དང་
སྟག་གཟིག”སོགས་ཐར་དཀའ་བའི་བར་ཆད་དང་ཉེན་ཁ་དག་གི་ཤུགས་བསྟན་
ལས། བོད་ལྗོངས་བཅིངས་འགྲོལ་སྐབས་ཀྱི་ལས་ཞུགས་མི་སྣའི་དཔའ་མཛངས་
དང་རྟུལ་ཕོད། འདྲ་མཉམ་དང་རང་དབང་གི་ཆེད་དུ་རང་སྲོག་བློས་གཏོང་གི་
སྤོབས་པ་སོགས་ཀྱང་རྟོགས་སླ་བ་ཡིན།
སྤྱིར་སྤྱི་ཚོགས་གསར་རྙིང་གི་ལེགས་ཉེས་ནི་ཕན་ཚུན་གོ་བསྡུར་ལས་མངོན་
པ་ཆོས་ཉིད་ཡིན་ཀྱང་། སྙན་རྩོམ་འདིར་བདག་གིས་གོང་དུ་གླེང་བ་བཞིན་དེ་
ལྟར་མ་བྱས་ལ། ངོ་བོ་མི་འདྲ་བའི་སྤྱི་ཚོགས་གཉིས་དང་སེམས་ཅན་གྱི་འདོད་
བློའམ་རེ་སྨོན་གཉིས་དཀྱུས་གཅིག་ཏུ་སྦྲེལ་ཅིང་། འགྲོ་བ་མིའི་འཕེལ་རྒྱས་ཀྱི་
ཁྲོད་རྗེས་ལུས་ཀྱི་རྙིང་བ་དོར་དེ་སྔོན་ཐོན་གྱི་གསར་བ་ལ་འཇུག་དགོས་པ་ནི་་་་་་
ཟློག་ཐབས་མེད་པའི་ཆོས་ཉིད་ཅིག་ཡིན་པའི་གནས་ལུགས་ཀྱིས་སྤྱི་ཚོགས་རྙིང་་་་
བའི་ཕྱི་ནང་གཉིས་ཀའི་རང་བཞིན་དང་སྐབས་དེའི་མུན་ནག་ལོག་སྤྱོད། མི་



བོད་ཀྱི་སྙན་ངག་གསར་བ་བདམས་དཔྱད།
དམངས་ཀྱི་སྡུག་བསྔལ་སོགས་རང་སྣང་དུ་མངོན་གསལ་དོད་པོར་བསྟན་ཐོག་
གསར་བར་འཇུག་དགོས་པ་ནི་ལོ་རྒྱུས་འཕེལ་རྒྱས་ཀྱི་གོམ་འགྲོས་ཡིན་པ་རྒྱུ་
མཚན་དུ་རྫོགས་པར་བསྟན་ཕྱིར། བོད་ཞི་བས་བཅིངས་འགྲོལ་ནི་ཟློག་ཐབས་
མེད་པའི་ལོ་རྒྱུས་ཀྱི་གདམ་གསེས་དང་མི་དམངས་ཀྱི་རེ་འདུན་ཡིན་པ་བསྟན་པ་
ལས་གཞན། བོད་མིའི་ཕུགས་བསམ་གྱི་མཇུག་འབྲས་ཡིན་པའང“ནམ་ཡང་ནུབ་
པ་མེད་པའི་འཛུམ་མདངས་ཤིག་ཕྱུང”བ་ལས་བདེན་དཔང་བྱས་འདུག་པར་མ་
ཟད། རྨི་ལམ་མ་ཡིན་པའི་རྨི་ལམ་གྱི་འཇིག་རྟེན་ཞིག་གི་རང་མདངས་དེའང་ང་
ཚོས་རང་རྟོག་ཏུ་སློང་སྐྲུན་བྱ་ཐུབ། དེར་བརྟེན་རྩོམ་མཁན་རང་གི་དགའ་
འབོད་དང་བསྟོད་བསྔགས་གང་ཡིན་ཀྱང་ཤེས་རྟོགས་ལས་བྱུང་བའི་ལྷད་མེད་ཀྱི་
དགའ་འབོད་ཅིག་དང་ཞེ་སེམས་རྣམ་དག་གི་ལེགས་སྐྱེས་ཤིག་ཡིན་པའང་སྨྲས་
ཅི་དགོས། །
སྙན་རྩོམ་འདི་ལས་ང་ཚོར་གསལ་འདེབས་ཤིག་བྱས་པ་ནི། བརྗོད་བྱ་གང༌
དུ་གཞོལ་ཡང་སྙན་ངག་ནི་གནད་དོན་ཞིག་གམ་དོན་རྐྱེན་ཞིག་གི་དྲིས་ལན་མིན་
ལ། གཏན་ཚིགས་ཀྱི་རིགས་འདེད་ཅིག་ལས་ཐོན་པའི་ཟབ་བརྗིད་དུ་རློམ་པའི་
དཔེ་འཇལ་རྒས་འཁོགས་འགའི་ཟོལ་འཛུམ་ཡང་མིན། རིག་པ་སྐྱེན་པོར་ཡིད་
ཡུལ་གྱི་ཚོད་འཛིན་དང་རྟོག་པ་འཕྲོས་སྐྱེན་པའི་བསྡུས་བརྗོད་ཀྱི་ལག་ཐབས་ནི་
རྒྱ་ཆེའི་ཀློག་མཁན་དག་ལ་མཚོན་ན། རང་རང་གི་རོལ་མྱོང་ཁྲོད་རང་དབང་གི་
བར་སྟོང་ཞིག་ཏུ་སྒྱུ་རྩལ་མཛེས་དཔྱོད་ཀྱི་གོ་རིམ་དེར་བརྒྱུད་ཐུབ་པར་ངེས་སྙམ།



• སོ་ལྟ་དང་གཟབ་ཉན།
ལྷོ་བཞུད་ཀྱི་ཆུ་འཛིན།
- འཇར་པན་ལ་སློབ་གཉེར་དུ་ཕེབས་།
པའི་དགེ་རྒན་ཞིག་ལ་ཕུལ་བ།
གཅན་མེ་སྟག
ལྷོ་ཕྱོགས་ཀྱི་མཁའ་མཐར་བཞུད་པའི་ཆུ་འཛིན་ལ་ཡུན་རིང་ཅེར་ནས།
ངས་མཐའ་མཇུག་གི་རེ་སྨོན་གང་ཡང་ཞུ་མི་སྤོབས།
དེ་དུས་ཁྱེད་ཀྱིས་ང་རང་ཁྲིད་དེ་མཚོ་སྔོན་པོའི་རླབས་རྒྱུན་ལ་ཞུགས་ཤིང་།
འུ་གཉིས་ཀས་བརྩེ་ཞིང་ནེམ་པའི་ལྗང་མདོག་གི་རེ་སྨོན་ཞིག་བཅངས་མྱོང་།
ཡིན་ནའང་གསལ་ལྷང་ངེར་ཁྱེད་ཕེབས་སོང་། །
ཤུལ་དུ་ལུས་པ་ནི་འུ་ཐུག་ཐབས་ཟད་ཀྱི་སྐྱོ་འཛུམ་ཞིག་ཡིན།
བསིལ་བའི་དྲི་བཞོན་ཞིག་གིས་ཁྱེད་ཀྱི་དཀར་མདོག་གི་ཞལ་རས་བཏེགས་ཚེ།
ཁྱེད་ཀྱིས་ས་གཞི་འདིར་བརྩེ་བྱམས་ཀྱི་འཛུམ་མདངས་གསར་བ་ཞིག་
བསྣན་སོང་།
འོད་ཀྱི་ཐིག་ལེ། དྲན་པའི་ཁུར་བོ། །
ཁྱེད་ཉིད་འཕུར་བའི་གཤོག་སྒྲོའི་སྟེང་ལོ་ངོ་དུ་མའི་ཟླ་འོད་དང་རྒྱུ་སྐར་
བརྩེགས་ཡོད་པ་རེད་ཨང་།
རི་རབ་གཙང་པོ་ཁྲི་ཕྲག་གི་མུ་མཐའ་ལས་བརྒལ་ཏེ། །
སེམས་མེད་ཆགས་མེད་དུ་འབྱོན་རོགས།།



བོད་ཀྱི་སྙན་ངག་གསར་བ་བདམས་དཔྱད།
བདག་གི་བརྩེ་གཤིན་གྱི་ཆུ་འཛིན
ཡིན་ནའང་ཁྱེད་ཀྱིས་འགྲོས་རིམ་གྱི་སྲབ་ཁ་ཡང་དུ་བཀག་སྟེ།
ཕྱི་མིག་ལིང་ལིང་གིས་གང་ལ་ལྟ།
སྐོམ་གདུང་གི་རི་ཚོགས་འདི། སྤང་ཐང་འདི། ད་དུང
འཁྱག་གྲང་གི་སེམས་པ་འདི་ཡོད་ཚད་ཀྱིས་ཁྱེད་ལ་རེ་སྒུག་བྱས་ཡོད་ལགས།
ཁྱེད་ཕེབས་ཤིག།
ཁྱེད་ཀྱི་དགའ་སྤྲོ་ནི་འགོག་ཐབས་བྲལ་བའི་རྒྱང་རིང་གི་ནམ་མཁའ་དེ་ཡིན་ལ།
ཁྱེད་ཀྱི་རེ་འབྲས་དང་རླབས་ཆེ་བའི་མངོན་རྟགས་ཀྱང་དེ་ཡིན།
གོ་ལའི་འཁོར་རྒྱུན་ལ་བཀག་རྒྱས་མ་བཅིངས་ཤིང་། །
ལོ་ངོ་སྟོང་ཕྲག་གི་རྨ་ཁས་ཁྱེད་ཀྱི་དག་གཙང་གི་སེམས་པ་འགོག་མི་ནུས།
ས་མཐའ་ནས་ས་མཐར་གཟི་འོད་ཀྱི་ལང་ཚོ་སྦྱར་བཞིན།
བསིལ་རླུང་གིས་ཟླ་འོད་སྙོག་པ་བཞིན་འབྱོན་རོགས།
ནམ་མཁའི་ཕྱོགས་དེ་དང་ས་གཞིའི་གྲུ་དེར། །
ངས་མཐོང་བ་ནི་ཁྱེད་ཀྱིས་འོད་འཚེར་བའི་ལམ་ཞིག་དེད་ནས།
མུ་མེད་ཀྱི་མུ་མེད་སྙེག་བཞིན་མཆིས།
(1992 ལོའི《 སྦྲང་ཆར》དེབ་གཉིས་པ་ལས་བདམས)
【དཔྱད་པ། ཡིད་ཡུལ་གྱི་ཚོད་འཛིན་དང་ལྷད་མེད་ཀྱི་ཚོར་འདུ་གཉིས་་་་
སྙན་ངག་གི་སྒྱུ་རྩལ་ཁྲོད་དུས་ནམ་ཡང་མཚེས་སུ་གནས་པ་ཞིག་ཡིན། སྙན་རྩོམ་
འདི་ཐོག་མར་བཀླགས་མ་ཐག་སྣང་བ་ཞིག་ལ་ཆེས་སྤྱིར་བཏང་གི་རང་བཞིན་་་་་
བརྗོད་པ་ཞིག་ཏུ་འཁྲུལ་མོད། ཞིབ་ཏུ་བསམ་བློ་རེ་བཏང་ན་དགེ་སློབ་ཕན་ཚུན་
གྱི་བརྩེ་དུངས་དང་ཕན་ཚུན་སྐུལ་སློང་གི་ཚོར་འདུ་དེ། འདིར་བཀོད་པའི་ཚིག་
90



•སོ་ལྟ་དང་གཟབ་ཉན།
སྦྱོར་ལྟར་དྭངས་གསལ་ཤེལ་གོང་གི་རང་བཞིན་ཉིད་དུ་མཆིས་ལ། ལྷད་མེད་ཀྱི་
ཚོར་འདུ་དེ་དང་རྩོམ་མཁན་གྱིས་རང་གི་དགེ་རྒན་ལ་འཆང་བའི་བཀུར་སེམས་
དང་རེ་བཞག་བཅས་ནི། མི་རིགས་དར་སྤེལ་དང་བརྩེ་དུངས་གཞན་ཞིག་གི་ཀློང་
དུ་དྲངས་ཡོད་པས་ན། བརྗོད་བྱའི་ཁྱབ་ཁོངས་ཀྱང་དེར་བསྟུན་ནས་རྒྱ་བསྐྱེད་
ཡོད་པར་མ་ཟད། ཀློག་མཁན་ལའང་བསམ་གཞིག་བྱེད་སའི་བར་སྟོང་ཕྱེས་
ཡོད་པ་རེད། | | ཀྱི་
1:|: “ལྷོ་ཕྱོགས་ཀྱི་མཁའ་མཐར་བཞུད་པའི་ཆུ་འཛིན་ལ་ཡུན་རིང་ཅེར་ནས་
ཞེས་གླེང་བསླངས་མ་ཐག བོད་མིའི་མཛེས་དཔྱོད་ཀྱི་གོམས་གཤིས་ལྟར་དགེ་
སློབ་ཕན་ཚུན་བར་གྱི་གྱེས་བྲལ་གྱི་གདུང་བ་དེ་ལྷོ་བཞུད་ཀྱི་ཆུ་འཛིན་ཞིག་ལ་་་༌་་
རབ་བཏགས་བྱས་ནས། རང་སེམས་ཀྱི་འདོད་བློ་དེར་ཕྱི་ཡུལ་གྱི་རྟེན་གཞི་ཞིག་
བདམས་ཐོག འོས་ཤིང་འཚམས་པའི་ཡིད་ཡུལ་གྱི་ཚོད་འཛིན་ལས་ང་ཚོའི་སྣང་
བ་དེ་ཡང་མཐོང་རྒྱ་ཡངས་པའི་གནས་གཞི་ཞིག་ཏུ་འདྲེན་ཐུབ་པར་མ་ཟད།
བརྗོད་འདོད་ཀྱི་ཀུན་སློང་དེ་ཡང་ངང་ངམ་ཤུགས་ཀྱིས་རང་བྱུང་དུ་ཐོན་པ་ཞིག་
ཏུ་གྱུར། རང་གི་དགེ་རྒན་ལ་འཆང་བའི་བརྩེ་དུངས་དེ་ཡང་ལྟོ་གོས་སོགས་རང་
སྒེར་གྱི་ཁེ་དབང་ཙམ་གྱི་རྒྱུ་ལས་བསླངས་པ་མིན་པར། མི་ཡུལ་གྱི་ཆེས་དག་
གཙང་གི་བརྩེ་དྲོད་ལས་བྱུང་བར་བརྟེན། “སྐྱོ་འཛུམ”དེའང་ནང་སེམས་ཀྱི་
དུངས་ཞེན་ལས་མངོན་སྟབས། “ ཁྱེད་ཀྱིས་ས་གཞི་འདིར་བརྩེ་བྱམས་ཀྱི་འཛུམ་
མདངས་གསར་བ་ཞིག་བསྣན་སོང”ཞེས་དུས་ཀྱི་བགྲོད་པ་ལས་བདེན་དཔང་་་་་
ཐོབ་པའི་རིན་ཐང་ཞིག་ལ་ཁས་ལེན་དང་། དེའི་ནུས་པར་ཡིད་ཆེས་ལས་ཐོན་
པའི་འབྱུང་འགྱུར་ལ་རེ་བཞག་གིས་ཁེངས་པའི་སྨོན་འདུན་ཡིན། དགེ་རྒན་ལ་
བཀུར་འོས་ཀྱི་དཔང་བོ་དེའང་སྐུ་རི་རབ་ལས་བརྗིད་པ། ཐུགས་རྒྱ་མཚོ་ལས་



•བོད་ཀྱི་སྙན་ངག་གསར་བ་བདམས་དཔྱད།
ཟབ་པ། གསུང་ཚངས་དབྱངས་ལས་སྙན་པ་ཞེས་སྤྱི་མཚན་ནམ་འུད་བསྟོད་
རིགས་ཀྱིས་འཇལ་མི་དགོས་པར། སྣང་བརྙན་ཅན་གྱི་དཔེ་འཇལ་མཚར་བོའི་སྒོ་
ནས་རང་སེམས་ཀྱི་ཚོར་ཤེས་ཤིག་ལས་ཀློག་མཁན་རེ་རེའི་མྱོང་གོམས་ལ་བསྟར་
པས། སུ་ཡིན་རུང་བདེན་སྣང་ཁྲོད་རང་རྟོག་ལས་ཐོན་པའི་མཛེས་པ་རེ་རེ་
བཞིན་མྱོང་ཐུབ་བོ། །
“ རི་རབ་གཙང་པོ་ཁྲི་ཕྲག་གི་མུ་མཐའ་ལས་བརྒལ་ཏེ། སེམས་མེད་ཆགས་
མེད་དུ་འབྱོན་རོགས”ཞེས་བརྩེ་དུངས་རྣལ་མ་ནི་ནམ་ཡང་སེམས་ངོ་དང་སེམས་
ངོ་སྦྱར་པ་ལས་ཐོན་པ་ཡིན་ཕྱིར། ། ཕན་ཚུན་ཡིད་ཆེས་ནི་དུས་ནམ་ཡང་བརྩེ་
དུངས་དེ་སྦྲེལ་བྱེད་ཀྱི་སྲད་བུ་ཡིན། ཕན་ཚུན་ཡིད་ཆེས་དང་ཕན་ཚུན་གཉིས་
ཀའི་སྐྱོན་ཡོན་རང་རང་གི་ཡིད་སེམས་སུ་བཅལ་ཚར་རྐྱེན། རྒྱང་བཞུད་ཀྱི་ལྟ་
གོན་མཛད་ཅིང་རང་གིས་རང་ལ་ཡིད་ཆེས་ལས་བྱུང་བའི་སྤོབས་གདེང་ཞིག་་་་་་
དང༌། ཕ་རོལ་པོའི་ནུས་སྟོབས་ནི་ནམ་ཡང་ཡུལ་གྲུ་འདི་དར་རྒྱས་ཀྱི་རྒྱུ་ཞིག་ཡིན་
པར་སྙམ་པའི་དད་ཞེན་ལས། ང་ཚོས་མྱངས་པ་ནི་སྣོད་ལྡན་གྱི་སློབ་མ་ཞིག་གིས་
མིག་རྒྱང་རིང་བའི་དགེ་རྒན་ཞིག་ལ་འཆང་བའི་ཤེས་དད་ཅིག་ལས་བྱུང་བའི་་༌་་
བརྩེ་དུངས་འབའ་ཞིག་ཡིན། །
1: ལོ་ངོ་སྟོང་ཕྲག་གི་རྨ་ཁས་ཁྱེད་ཀྱི་དག་གཙང་གི་སེམས་པ་འགོག་མི་ནུས།/
......"་ ལོ་རྒྱུས་ནི་དུས་ནམ་ཡང་རང་ངོ་གསལ་བའི་མེ་ལོང་དང་རང་བབ་
འཇལ་བའི་རྒྱ་མ་ཡིན། བསམ་གཞིག་གི་སྣེ་དེ་ལོ་རྒྱུས་ཀྱི་ཀློང་ལས་བརྐྱངས་པས་
འགན་འཁྲིའི་འདུ་ཤེས་དེའང་རྒྱུ་མེད་ཀྱི་འབྲས་བུ་མིན་པར། ཚོར་ཤེས་ལ་སིམ་
པའི་ཤེས་རྟོགས་ལས་བྱུང་བའི་ཚོར་འདུ་ཞིག་ཏུ་བསྟར་འདུག དེར་བརྟེན་རེ་
བཞག་དང་སྨོན་འདུན། སྐུལ་སློང་། ཡང་ན་འབོད་པ་གང་ཡིན་ཀྱང་ཡིད་ཆེས་



བསོ་ལྟ་དང་གཟབ་ཉན།
ཀྱི་མཐོ་ཚད་ཅིག་ལས་ཀློག་མཁན་ལ་གནང་བ་ནི་དུངས་སེམས་རྣལ་མ་ཞིག་གི་་་་
རང་གཟུགས་ཡིན། །
རང་སེམས་ཀྱི་འཕེལ་འགྱུར་དང་བསྟུན་པའི་ཡུལ་བཀོད་ཀྱི་སྒྲིག་སྟངས་་་༌༌
དང༌། ཡུལ་བཀོད་ཀྱི་སྒྲིག་སྟངས་ལྟར་སྣང་བའི་ཚོར་འདུ་གཉིས་ནི་སྒྱུ་རྩལ་གྱི་
བར་སྟོང་ཞིག་ཏུ་ཕན་ཚུན་ལ་རམ་འདེགས་ཀྱི་བྱེད་ནུས་ཐོན་ཡོད་པར་མ་ཟད།
བརྗོད་དོན་དེ་ཡང་མི་སྒེར་གྱི་རང་སྣང་ལས་བརྒལ་ཏེ་ཁྱབ་ཆེ་ས་ཞིག་ནས་་
དཔངས་རྒྱ་ཞིག་དང་ཟབ་ཚད་ཅིག་གི་དཔང་བོར་གྱུར། སྙན་རྩོམ་འདི་ལས་ང་
ཚོས་སྙན་ངག་རང་སྟེང་ལས་འདས་པའི་རིང་ལུགས་ག་གེ་མོའི་ཟབ་ཚད་འཇལ་
རྒྱུ་མེད་མོད། ཡིད་ཡུལ་གྱི་བཀོད་སྒྲིག་ལེགས་པས་བརྗོད་བྱའི་བསྟན་དོན་དེའང་
ཀློག་མཁན་གྱིས་མྱོང་རོལ་ཁྲོད་མཐོང་ཐོས་མྱོང་གསུམ་གང་རུང་ལ་ཉམས་སྣང་་་་
ཐད་ནས་རེ་རེར་བྱེ་བྲག་པ་རེ་ཐོབ་སྐལ་ལྡན་པས། ཀློག་མཁན་མང་བོའི་རྟོག་
འཆར་གྱི་གཤོག་ཟུང་བརྐྱངས་ཡུལ་རྒྱ་ཆེན་པོ་ཞིག་བསྐྲུན་ཡོད་ལ། མཛེས་དཔྱོད་
ཀྱི་མིག་རྒྱང་དེའང་ཐག་ཉེ་རིང་གང་ལའང་བརྐྱང་བསྐུམ་བྱེད་པར་རང་དབང་
ན་མཆིས་པར་བཟོས་ཡོད་ཕྱིར་མཛེས་སྣང་མུ་མེད་ཀྱི་མྱོང་སྣང་བསྩལ་ཡོད་པར་
སྙམ། །



བོད་ཀྱི་སྙན་ངག་གསར་བ་བདམས་དཔྱད།
བརྩེ་དུངས་ཀྱི་སླད་དུ།
གཅན་མེ་སྟག་
བདེན་ཏེ། བརྩེ་དུངས་ཀྱི་སླད་དུ།
ངས་ཁྱེད་ཀྱི་མདུན་དུ་པུས་མོ་ས་ལ་བཙུགས།
བླ་མེད་ཀྱི་དངོས་གྲུབ་རེ་བའི་དད་ལྡན་པ་བཞིན།
ཐལ་མོ་སྙིང་གར་སྦྱོར་བའི་ཉམ་ཆུང་གི་ཞུ་བ་དངོས་སུ་ཕུལ་མྱོང་།
བདེན་ཏེ། ཁྱེད་ལའང་སེམས་སྨྲེང་བའི་འདས་དོན་ཡོད་ཅིང་།
བརྩེ་དུངས་ཀྱི་སླད་དུ།
མི་ལོ་ཉི་ཤུའི་ལང་ཚོ་དང་ཡིད་སེམས་ཡོད་ཚད་བློས་བཏང་བའི་མཛད་
རྗེས་ཡོད་མྱོང་། །
ད་ལྟ་ལེ་བར་སྟོང་ཕྲག་གི་བར་ཐག་གོམ་པས་བསུབས་ནས་འོངས་དུས།
སྐབས་འདིའི་འདུ་འཛོམས་ལ་ཤུགས་རིང་གི་ཡུས་འཇོག་དོན་མེད།
གོ་སྐབས་འདི་གཅེས་པར་འཛིན་རོགས།
རླུང་ཆར་གྱིས་གཤོས་པའི་སེམས་ཁོང་གི་གྲོག་རོང་སྙོམ་དཀའ་བས།
ནུས་མེད་ཀྱི་ལག་པ་འདིར་བརྩེ་བྱམས་ཀྱི་དྲོད་འཇམ་ཇི་འདྲའི་
མཁོ་ཨང་།



•སོ་ལྟ་དང་གཟབ་ཉན།
ངས་རེ་སྒུག་གི་མེ་ཏོག་མཐོ་རུ་བཏེགས་ཏེ་བརྩེ་དུངས་ཀྱི་འོད་
སྣང་རེ་སྐབས། །
ཁྱོད་ནི་གློག་ཤུགས་ཐེབས་པ་བཞིན་མྱུར་མྱུར་དུ་གྱེས་དོན་ཅི།།
ཁྱེད་ཀྱིས་བརྩེ་དུངས་ཀྱི་འཚོ་དབུགས་མི་སྦྱིན་རུང་། །
འཕྱ་ཁྲེལ་གྱི་མཛུབ་མོས་མི་སྡིགས་རོགས། -
ཀུན་གྱིས་འདོར་བའི་མེ་ཏོག་ལའང་བླ་མེད་ཀྱི་རང་གཤིས་ཡོད་ཕྱིར།
བརྙས་སྨོད་ཀྱི་སེར་ཞགས་ལ་སྐྱབས་ཞུ་བའི་བསྔགས་བརྗོད་འཐོབ་མི་སྲིད།
ཨ། ཡང་ན་དཔྱིད་ཀ་འདི་འོངས་པ་ཧ་ཅང་འཕྱིས་པའི་དབང་གིས།
ཟླ་དྲུག་པའི་ཁ་བས་སྤང་ཐང་ལ་ལྷན་པ་ཡང་བསྐྱར་བརྒྱབ།
ཆར་ཟིམ་ཟིམ་ཞིག་ཉི་མའི་ཀློང་ནས་འབབ་དུས།
ངས་ད་གཟོད་མདང་དགོང་གི་རྨི་ལམ་དེ།
མེ་ཏོག་གི་འདབ་མས་ཁེངས་པའི་དཔྱིད་དུས་ཀྱི་རེ་སྨོན་ཞིག་
ཡིན་པ་ཚོར།
སྐབས་འདིར་པུས་མོ་ལ་ན་ཟུག་ཅུང་ཙམ་བྱུང་སྟེ།
དྲན་པ་རུའང་།
ཡིན་ན་ཡང་། བརྩེ་དུངས་ཀྱི་སླད་དུ།
ངས་ངོ་མ་ལང་ཚོ་དང་ཡིད་སེམས་ཡོད་ཚད་གཏོང་དགོས།
(1992 ལོའི《སྦྲང་ཆར》དེབ་གཉིས་པ་ལས་བདམས)
【དཔྱད་པ“བདེན་ཏེ”ཞེས་དྲི་བ་ཞིག་གི་ལན་དུ་གནང་བའི་བདེན་ཁ་
བཞིན། བརྩེ་དུངས་དེར་བློས་གཏོང་གི་སེམས་པ་སྙན་རྩོམ་འདི་གླེང་བསླངས་མ་
95



• བོད་ཀྱི་སྙན་ངག་གསར་བ་བདམས་དཔྱད།
ཐག་བསྟན་པས། རྩོམ་མཁན་གྱི་རང་གཤིས་དེའང་ང་ཚོས་ཕྱོགས་གཞན་ཞིག་
ནས་རྟོག་འཆར་ཁྲོད་རྙེད་ཐུབ། སྙན་རྩོམ་ཞིག་གི་སྒྱུ་རྩལ་གྱི་མཐོ་དམན་དེ་ཚད་
ངེས་ཅན་ཞིག་ཏུ་རྩོམ་མཁན་གྱིས་སྐད་ཆའི་བཀོད་སྒྲིག་དང་བཀོལ་སྤྱོད་ཀྱི་ནུས་
པར་རག་ལས་པ་ཡིན། དེར་བརྟེན་ཕྱོགས་གཞན་ཞིག་ན་སྙན་ངག་ནི་ཁྱད་པར་
ཅན་གྱི་སྐད་ཆའི་བཀོད་སྒྲིག་དང་ལས་སྣོན་ཞིག་ཡིན་ཞེ་ནའང་འགལ་བ་མེད་་་་་
སྙམ། སྙན་རྩོམ་འདིར་ཁྱད་ཆོས་ཆེན་པོ་ཞིག་ཡོད་པ་ནི་སྐད་ཆའི་བཀོད་སྒྲིག་སྟེ།
སྤྱིར་ཕན་ཚུན་བར་གྱི་བརྩེ་དུངས་བརྗོད་པའི་སྙན་ངག་ནི་བགྲང་གིས་མི་ལང་་་་་
མོད། མི་སེམས་ལ་བློ་བསྐྱེད་འབྱིན་ཐུབ་པ་ཉུང་ཤས་ཡིན། “ངས་ཁྱེད་ཀྱི་མདུན་
དུ་པུས་མོ་ས་ལ་བཙུགས”ཞེས་ཕོ་མོ་བར་གྱི་བརྩེ་དུངས་ཤིག་གི་ཐད་ནས་བལྟས་
ན། བོད་མི་སྤྱིའི་སེམས་ཁམས་དང་མཛེས་དཔྱོད་ཀྱི་གོམས་གཤིས་ལས་འདའ་བ་
ཞིག་ཏུ་སྣང་མོད། རིག་གནས་སྣ་ང་གིས་བློ་སྦྱོང་ཐོབ་པའི་མི་རབས་འདིར་
མཚོན་ན“ ཇི་འདྲའི་སྤོབས་པ་ཆེ་བ་ལ”ཞེས་པའི་ཉམས་སྣང་ལས“ ཕོ་སྡུག”ཅིག་
གི་སྣང་བརྙན་སྟེར་མི་སྲིད། སྙན་རྩོམ་དེ་ལས་རྩོམ་མཁན་རང་ཉིད་བོད་མིའི་
མཛེས་དཔྱོད་ཁྲོད་ཀྱི་སྒམ་པོ་ཞིག་དང་རེ་ཞིག་འགལ་བར་སྙམ་པའི་མྱོང་ཚོར་དེ་
ལས་གཞན། རྒྱ་ཆེ་ས་ཞིག་ནས་འགྲོ་བ་མིའི་རྒྱུན་ལྡན་གྱི་བརྩེ་དུངས་ཤིག་ཏུ་
བལྟས་ནའང་འགལ་བ་མེད་སྙམ། སྒྱུ་རྩལ་མཐའ་དག་དགོངས་པ་ཅན་དུ་ངེས་
པས་མྱོང་རོལ་དང་གོ་ལོན་གྱི་ཚད་ནི་ཀློག་མཁན་རང་རང་གི་མྱོང་སྟོབས་ལ་རག་
ལས་ཕྱིར། ང་ཚོས་མཐའ་གཅིག་ཏུ་སྡོམ་ཚིག་ཅིག་ལ་རེ་དགོས་དོན་གཏན་ནས་
མེད། དེར་བརྟེན་སྙན་རྩོམ་འདི་ལས་གཏད་གཞི་ངེས་གཏན་མིན་པའི་བརྩེ་
དུངས་ཤིག་གི་རང་བརྙན་དེ་སྤོབས་པའམ་སྙིང་སྟོབས་ཤིག་གིས་སྣེ་དྲངས་འོག །
ང་ཚོས“ བརྗོད་སྙིང”ཞིག་གཏན་ཆགས་ཀྱི་ཡུལ་དང་ཡུལ་ཅན་གང་རུང་ཞིག་ལ་་་



སོ་ལྟ་དང་གཟབ་ཉན།
འདྲེན་རྒྱུ་མེད་པར། རང་གི་རྟོག་པ་ལས་གང་དགར་སྒྱུ་རྩལ་གྱི་ཡུལ་ཁམས་ཤིག་
ཏུ་བཞག་ཆོག་པ་ཡིན། འདི་ནི་གཙོ་བོ་སྐད་ཆའི་སྒྱུ་འཕྲུལ་ཡིན། “བླ་མེད་ཀྱི་
དངོས་གྲུབ་རེ་བའི་དད་ལྡན་པ་བཞིན”ཞེས་མི་ཕན་ཚུན་བར་གྱི་ཁེ་གྲགས་དང་
རྒྱུ་འབྱོར་གྱིས་མ་བསླད་པའི་བརྩེ་དུངས་རྣལ་མའམ། དེང་རབས་མིའི་མིག་ནང་
དུ་རིན་ཐང་ཞིག་ཏུ་འཇལ་རྒྱུ་མེད་པའི་སྤྱིར་བཏང་གི་བརྩེ་དུངས་དེ་ཙམ་ཞིག་ལ།
འདི་ལྟ་བུའི་སྤྱོད་སྟངས་མཛད་པ་ནི་གོ་རྟོགས་ཤིག་ལས་བསླངས་པའི་སྤོབས་པ་
ཞིག་དང་འདུན་མ་ཞིག་ལ་གཏད་པའི་སྙིང་སྟོབས་ཤིག་མེད་ན་ནུས་དཀའ་བ་་་་་
ཡིན། །
རྩོམ་མཁན་གྱིས་བརྗོད་བྱའི་སྔོན་འགྲོ་དེ་ལྟ་བུ་ཞིག་བསྐྲུན་ཐོག ང་ཚོ་ལ་
སྤྱི་མཚན་འབའ་ཞིག་གིས་བསླུ་བྲིད་འོག རིམ་བཞིན་ཕན་ཚུན་འགལ་རྐྱེན་གྱི་
རྒྱུ་ཏིལ་འབྲུ་ཙམ་ཡང་མ་བསྟན་ཅིང་། “མི་ལོ་ཉི་ཤུའི་ལང་ཚོ”དང“ལེ་བར་སྟོང་
ཕྲག”ཅེས་མི་ཚེ་ཞིག་ལ་མཚོན་ན་གལ་ཆེ་བའི་དུས་རིམ་ཞིག་བློས་བཏང་དང་་་་
བར་ཐག་གི་ངལ་བར་མི་འཛེམ་པའི་ཞེན་ཆགས་ཤིག་ལས་སླར་ཡང་སྤྱི་མཚན་་་་་
རང་བཞིན་དུ་ང་ཚོར་བརྩེ་དུངས་ཤིག་གི་ལྗིད་ཚད་དེ་རང་རང་གི་མྱོང་རོལ་གྱི་་་
ནུས་སྟོབས་ལས་འཇལ་དུ་བཅུག “ནུས་མེད་ཀྱི་ལག་པ་འདིར་བརྩེ་བྱམས་ཀྱི་
དྲོད་འཇམ་ཇི་འདྲའི་མཁོ་ཨང་།” ག་འདྲ་མཁོ། བསྡུས་བརྗོད་དང་དཔེ་གབ་
འཇལ་གྱི་བརྗོད་སྟངས་སམ་ལག་ཐབས་ལས་ངེས་བསྟན་གྱི་བརྗོད་བྱ་ཞིག་ལ་་་་་་
ལག་སྙོབ་བམ་ང་ཚོར་གནས་ལུགས་ཤིག་རྟོགས་པ་ལས་ཐོན་པའི་རིག་རྟོག་གི་་་་
དགའ་སྣང་མེད་མོད། ཀློག་མཁན་རང་རང་ལ་གནང་བའི་རྟོག་འཆར་གྱི་བར་
སྟོང་དེ་རང་རང་གི་ནུས་སྟོབས་སུ་གང་དགར་རྒྱ་བསྐྱེད་པའམ་གུ་དོག་པོར་བཟོ་
ཐུབ་པ་ཞིག་ཡིན། འདི་ནི་སྒྱུ་རྩལ་ཡིན། སྙན་ངག་རྣམ་དག་ཅིག་ལ་ལྡན་འོས་
97



• བོད་ཀྱི་སྙན་ངག་གསར་བ་བདམས་དཔྱད།
པའི་སྒྱུ་རྩལ་ཡིན། །
1 “ངས་རེ་སྒུག་གི་མེ་ཏོག་མཐོ་རུ་བཏེགས་ཏེ་བརྩེ་དུངས་ཀྱི་འོད་སྣང་རེ་
སྐབས། /......”ཞེས་རྩོམ་མཁན་གྱི་ནང་སེམས་ཀྱི་འགྱུ་སྟངས་དེ་བཟོ་བཀོད་བྱེད་
ཐུབ་པ་ལས་གཞན། ཕྱི་ཚུལ་གྱི་རྣམ་འགྱུར་དེའང་རང་སྣང་ལ་འབབ་ཐུབ་པ་
ཞིག་ཏུ་གྱུར་འདུག ཕ་རོལ་པོས་གུ་ཡངས་ཀྱི་དངོས་གྲུབ་སྦྱིན་མིན་ལ་མི་ལྟ་བར།
རང་སེམས་ཀྱི་འདུན་མའམ་བརྩེ་དུངས་ལྷད་མེད་དེ་འཚོལ་སྙེག་བྱེད་ཆེད་རང་་་་་
བབ་སྙིགས་རོའི་ཚད་དུ་བཞག་ཅིང་། “མེ་ཏོག་ལ་མེ་ཏོག་གི་རང་གཤིས”མངའ་
བའི་རང་རྐྱ་ཐུབ་པའི་སྙིང་གི་ཕུར་བ་དེ་དམ་བཅའ་འགྲུབ་བྱེད་ཀྱི་སྲུང་འཁོར་དུ་
འདེབས་པར་ཐེ་ཚོམ་ག་འདྲ་ཞིག ། བདེན་ཏེ། མི་ཡུལ་ལ་བརྩེ་དུངས་ནི་ཇི་
འདྲའི་མཁོ་གལ་ཆེ་བ་ལ། རྒྱུ་འབྱོར་གྱི་དབང་ཤེད་དང་དབང་ཤེད་ལས་བྱུང་
བའི་རྒྱུ་འབྱོར་གྱི་ངོ་སོ་སོགས། ང་ཚོ་འཚོ་སྡོད་ཀྱི་མི་ཡུལ་འདིར་སྙན་རྩོམ་འདི་
ལས་དྲངས་པའི་བརྩེ་དུངས་དང་བརྩེ་དུངས་དེ་ལྟ་བུ་སྲུང་སྐྱོབ་བྱེད་པ་ནི་འགྲོ་བ་
མིའི་མཐར་ཐུག་གི་མཛེས་སྡུག་ཅིག་མིན་ནམ། སྙན་ངག་ནི་དུས་རབས་ཀྱི་རྩ་
བའི་རང་བཞིན་གྱི་མཚོན་བྱེད་ཡིན་ཞེས་པའང་སྐབས་འདི་དག་ཏུ་ཇི་འདྲའི་་་་་་
ལེགས་བཤད་ཅིག་རེད་ཨང་། །
ཨ། ཡང་ན་དཔྱིད་ཀ་འདི་འོངས་པ་ཧ་ཅང་འཕྱིས་པའི་དབང་གིས། / ཟླ་
དྲུག་པའི་ཁ་བས་སྤང་ཐང་ལ་ལྷན་པ་ཡང་བསྐྱུར་བརྒྱབ། /.../ ངས་ད་གཟོད་
མདང་དགུང་གི་རྨི་ལམ་དེ།/..”ཞེས་གོང་གི་གླེང་སྐྱོས་ཁེངས་པའི་སྤྱོད་ཚུལ་
ལམ་སྣང་བརྙན་དེ་ཅུང་ལྷོད་ཤ་ལྡན་པར་སྒྱུ་རྩལ་གྱི་གནས་བབ་ཤིག་ཏུ་སྐྱེལ་སླད།
ཕར་ལྟོས་ཚོད་ལ་སྤྱིར་བཏང་གི་ཚིག་ཙམ་དུ་མངོན་ཡང་། བོད་ཡུལ་གྱི་རང་བྱུང་
ཁོར་ཡུག་དེ་དཔེ་འཇལ་ཁྱད་མཚར་སྒོས་གཟུགས་ཅན་བཞིན་དུ་ཕྱིར་ཕུད་དེ
98



སོ་ལྟ་དང་གཟབ་ཉན།
“ཆར་ཟིམ་ཟིམ་ཞིག ......”ཞེས་མཛེས་སྡུག་གི་ཕྱི་ཚུལ་ཞིག་བསྐྲུན་ཐོག རང་
སེམས་ཀྱི་རྟ་ཁ་དེའང་བག་ལྷོད་པོར་མྱོང་མཁན་གྱི་རྟོག་འགྱུའི་ཁྲོད་ཚད་དང་་་་་་
རན་པར་བཀག་པས། ཀློག་མཁན་ལའང་། ཨོ། མ་གཞི་རྨི་ལམ་ཞིག་རེད་སྙམ་
པའི་དབུགས་དབྱུང་བར་བྱས་པའི་མྱོང་སྣང་དེའང་རང་བྱུང་ཉིད་དུ་བསྩལ་་་་་་
བྱུང་། “ ཡིན་ནའང་། ......”ཞེས་ཚིག་ཤུགས་ཇེ་བརྟན་དུ་བསྒྱུར་ཏེ། བརྩེ་
དུངས་དེའི་ཆེད་དུ་བློས་བཏང་ཡོད་ཚད་ཀྱི་འབྲས་བུའི་རྒྱུ་དེ་སྒྱུ་འཕྲུལ་གྱི་རྨི་ལམ་
མིན་པའི་སེམས་འདུན་དེ་ཀློག་མཁན་གྱི་མྱོང་རོལ་གྱི་མཁའ་དབྱིངས་སུ“ ཉི་མའི་
ཀློང་ན་འབབ་པའི་ཆར་བ་ཟིམ་ཟིམ”ལྟ་བུར་དུས་དང་རྣམ་པ་ཀུན་ཏུ་ཚེ་སྲོག་་༌་
ཅིག་གི་སྲོག་རྟེན་དུ་གྱུར་པའི་ཆུ་ཐིགས་བཞིན་། རེ་རེའི་ཡིད་སེམས་ཀྱི་སྤང་ཐང་
དུ་བརྩེ་དུངས་ཀྱི་མྱུ་གུ་མི་འབུ་ག་ལ་སྲིད།
སྙན་རྩོམ་འདི་ལས་ང་ཚོས་གཏན་ཆགས་ཀྱི་སྒྲིག་གཞི་ཞིག་དང་ངེས་གཏན་
དུ་གནས་པའི་དུས་དང་བར་སྟོང་ཞིག་བཙལ་རྒྱུ་མེད་པ་ལས་གཞན། སྡོམ་ཚིག་
རང་བཞིན་དུ་བརྗོད་དོན་འདི་རེད་ཅེས་བཤད་རྒྱུའང་མེད་མོད། སྙན་རྩོམ་ནང་
གནས་ཀྱི་འགྱུར་ཁུགས་དང་ཁྱད་དུ་མཚར་བའི་དཔེ་འཇལ། སྐད་ཅིག་མའི་
ཚོར་ཤེས་དག་ལས་སྒྱུ་རྩལ་བརྩམས་ཆོས་གང་ཡིན་ཀྱང་ཀློག་མཁན་རེ་རེའི་རྟོག་
འགྱུ་ཁྲོད་བརྩམས་ཆོས་རང་དངོས་ལས་འདས་པའི་རོ་བྲོ་རེ་མྱང་རྒྱུ་མེད་ན།
“སྒྱུ་རྩལ”ཞེས་པའི་ཆོ་ལོ་འདི་གནང་འོས་མིན་ལ་དོགས་པ་མི་སྐྱེས་སམ།



•བོད་ཀྱི་སྙན་ངག་གསར་བ་བདམས་དཔྱད།
ལམ་འཕྲད།
འཇུ་སྐལ་བཟང་།
མི་ཚོགས་བཞུར་བའི་ཁྲོད་ནས་མགོ་བོ་བཏེགས་ཐེངས་ཤིག་ན།
བརྩེ་དུངས་ལ་ཉིས་ཤད་ཐོབ་ཅིང་རིང་དུ་ཕྱིན་པའི་
མིག་ཟུང་གཉིས། །
སླར་ཡང་ཐོལ་གྱིས་ཕྲད་པས།
དྲན་ཡུལ་གྱི་ཡིག་ཚོགས་དབྱིངས་སུ་ཡལ།
གདམ་ངས་མ་ཟིན་པའི་ཐ་སྙད་མང་བོ་ཞིག
དབུགས་ཀྱི་གོང་བུར་བཏུམས་ནས།
མགྲིན་ཁོག་ཏུ་ཡང་ཡང་འདྲིལ་ཏེ་སོང་། །
མིག་འདྲིས་སུ་སོང་བའི་ལག་སོར་དེས། ་
ཉི་གདུགས་ཀྱི་ཡུ་བ་དང་སྙིང་རྩ་མཉམ་གཅིག་ཏུ།
ཡང་སྡོམ་ལན་གཅིག་བྱས་པས།
ཟུངས་ཁྲག་གི་རླབས་རྒྱུན་ཡང་མོ་ཞིག་འཁྱོམ་པ་ཚོར།
དཔུང་བ་དང་ཕྲག་མགོ་འཕྲད་ལ་ཉེ་བའི་བར་ནས།
སེམས་མི་ཤེས་པའི་བསིལ་རླུང་ཞིག
འཚང་ཁ་རྒྱག་བཞིན་ཐོན་སོང་།
ཕྱི་མིག་གི་བརྗོད་བྱ་སུས་ཀྱང་རྟོགས་དཀའ་བས།
100



བསོ་ལྟ་དང་གཟབ་ཉན།
རྡོག་མགོ་གང་དུ་འཁོར་བའི་ཕྱོགས་དེར་མི་འགྲོ་
ཐབས་མེད་བྱུང་། དེ་
མགོ་བོ་སྨད་ནས་གློ་བུར་གྱི་བྱུང་བ་དེ།
ཡང་ཡང་ཚགས་སུ་བསྒྲིགས་ཀྱང་།།
གོ་རིམ་དུ་སྡེབ་ཐབས་མ་བྱུང་།
(1994 ལོར་མཚོ་སྔོན་མི་རིགས་དཔེ་སྐྲུན་ཁང་ནས་པར་དུ་བསྐྲུན་པའི་
སྙན་དེབ 《 གངས་འདབས་ཀྱི་སེམས་པ》ལས་བདམས)
【དཔྱད་པ། བོད་ཀྱི་ཉེ་བར་བརྩམས་པའི་ཕོ་མོ་བར་གྱི་བརྩེ་དུངས་
བརྗོད་པའི་སྙན་ངག་མང་བོ་ཞིག་རང་འདུན་ཐད་ཀར་དུ་བརྗོད་པར་དགའ་ལ།
ཕན་ཚུན་བར་གྱི་བརྩེ་དུངས་ཀྱི་ཟབ་ཚད་མང་ཆེ་བ་ཞིག་དཔེ་འཇལ་གྱི་སྒོ་ནས་
སྤྱི་མཚན་དུ་བཀྲམ་པ་ཞིག་ཏུ་གྱུར་པས་མངོན་ཆུང་གི་མཛེས་ཉམས་མི་ཆེ་བར་་་་་
སྙམ། （ ལམ་འཕྲད）ནི་སྐད་ཅིག་མའི་ཚོར་རྟོག་དེ་ཕན་ཚུན་གྱི་སེམས་ཁམས་
སུ་གློ་བུར་དུ་འགྱུ་བའི་སེམས་བྱུང་དེ་མངོན་ཆུང་ཚིག་གི་ལམ་ནས་ཕུད་པས།
འཚོ་བའི་བརྒྱུད་རིམ་དེ་ལྟ་བུ་བརྒྱུད་མྱོང་བ་དག་ལ་མཚོན་ན་སྒྱུ་རྩལ་གྱི་བདེན་་་་
སྣང་སྟེར་ཐུབ་པར་ངེས། །
“མི་ཚོགས་བཞུར་བའི་ཁྲོད་ནས་མགོ་བོ་བཏེགས་ཐེངས་ཤིག་ན།/......ད་་
ཞེས་དུས་དང་ཡུལ་གྱི་གནས་བབ་བསྟན་ཏེ། གྱེས་ཟིན་པའི་མཛའ་གྲོགས་ཤིག་
ལ་མི་ཚོགས་ཀྱི་འདུ་འགོད་ཁྲོད་གློ་བུར་དུ་ཕྲད་པའི་ཚོར་རྟོག་གི་གོ་རིམ་བསྒྲིགས་
སྟེ། རང་སྣང་གི་ཅི་བྱེད་ཆ་མ་འཚལ་བའི་ཚོར་འདུ་དེ་ཕྱི་ཚུལ་གྱི་རྣམ་པ་ཙམ་དུ་
མ་བསྒྱུར་པར། ཅི་ཡང་བཤད་འདོད་པ་དང་ཡང་ཅི་ཡང་བཤད་མི་ཕོད་པའི་
འགལ་འདུ་ངེས་མེད་ཀྱི་སེམས་བྱུང་དེ་གཟུགས་ཅན་བཞིན་ཀློག་མཁན་གྱི་སྤྱན་་་
101



•བོད་ཀྱི་སྙན་ངག་གསར་བ་བདམས་དཔྱད།
སྔར་བཀྲམ། འདི་རུ་རྒས་འཁོགས་ཀྱི་དཔེ་འཇལ་དང་དལ་བྲེལ་མེད་པའི་སྐྱིད་
ལུག་གི་ཐ་སྙད་མེད་པར། གློ་བུར་བའི“ལམ་འཕྲད”དེ“དྲན་ཡུལ་གྱི་ཡིག་ཚོགས་
དབྱིངས་སུ་ཡལ”ཞེས་གཟུགས་འདས་ཀྱི་ཚོར་འདུ་དེ་རྣམ་པ་ཅན་དུ་མ་བསྒྱུར།
མོད། ང་ཚོའི་རྟོག་འགྱུ་ཁྲོད་ཚོར་འདུ་དེ་ལྟ་བུ་རོལ་མྱོང་བྱ་ཐུབ་པ་ལས་གཞན།
ཁོའི་ཆ་མ་འཚལ་བའི་རྣམ་འགྱུར་དེ་ཡང་མཐོང་ཐུབ་པའི་ཡུལ་ཁམས་ཤིག་
བསྐྲུན་འདུག
“ མིག་འདྲིས་སུ་སོང་བའི་ལག་སོར་དེས། /...... ”ཞེས་ཕ་རོལ་པོའི་ཕྱི་ཚུལ་
གྱི་སྤྱོད་སྟངས་ལས་ནང་སེམས་ཀྱི་འཕེལ་འགྱུར་དེ་རང་བཞིན་ཉིད་དུ་བརྗོད་་་
མེད་ཅིང༌། སྒྱུ་རྩལ་གྱིས“རིགས་འདེད”ཁྲོད་ང་ཚོས་ཀྱང་སྐབས་དེའི་ཕན་ཚུན་
གྱི་སེམས་འགྱུ་དེ་རང་རང་གི་མྱོང་བ་ལས་རྟོག་བཟོ་བྱེད་ཐུབ་པར་སྐལ་གླགས་་་་
གནང་། གོང་གསལ་གྱི་ཚན་པ་གཉིས་ལས་ཕན་ཚུན་བར་གྱི་བརྩེ་དུངས་ཀྱི་ཟབ་
ཚད་དེ་སྡོམ་ཚིག་རང་བཞིན་དུ་ཅི་ཡང་མ་བསྟན་ཅིང་། ཕན་ཚུན་གྱི་རྣམ་འགྱུར་
དང་མངོན་ཆུང་གི་སེམས་འགྱུ་ལས། ང་ཚོ་ནི་ཕན་ཚུན་གཉིས་ཀར་ཆ་ཡོད་ཀྱི་
གྲོགས་པོ་ཞིག་དང་འདྲ་བར་ཁོ་གཉིས་ཀྱི“གསང་བའི་སྤྱོད་པ”དེ་མཐོང་བས། །
གཉིས་ཀའི་བར་གྱི་བྱུང་ནས་འདས་པའི“ལྷད་མེད་ཀྱི་བརྩེ་དུངས་ཤིག་གི་བརྒྱུད་
རིམ”དེའང་སླར་དྲན་རྟོག་བྱ་ཐུབ་པའི་སྣང་བ་སྟེར། །
སྤྱིར་སྐད་ཅིག་མའི་ཚོར་རྟོག་ནི་ཡི་གེའི་ལམ་ནས་འཛིན་དཀའ་ཞིང་། གལ་
ཏེ་སྒྱུ་རྩལ་པའི་ཚོར་བ་སྐྱེན་པོའི་རྨི་རུ་ཐེབས་ཏེ་ཡིད་ཡུལ་ཁྲོད་ཡི་གེའི་ལམ་ནས་
ཇི་བཞིན་དུ་སྟོན་ཐུབ་ན། བརྩམས་ཆོས་ཤིག་ལ་མཚོན་ན་སྒྱུ་རྩལ་གྱི་འགན་ནི་
ལྷག་འགྲུབ་བྱུང་བ་ཡིན། དེ་ལྟ་བུའི་གློ་བུར་བའི་ཚོར་འདུ་དང་ཕན་ཚུན་གཉིས་
ཀའི་ཅི་བྱེད་ཆ་མི་འཚལ་བའི་མོས་འདུན་དེ་སྙན་ངག་ཅིག་གི་ལམ་ནས་མཇུག་་་་
102



སོ་ལྟ་དང་གཟབ་ཉན།
བསྡུ་ཆེད། “ ཕྱི་མིག་གི་བརྗོད་བྱ་སུས་ཀྱང་རྟོགས་དཀའ་བས། /......”ཞེས་རྩོམ་
མཁན་རང་སེམས་ཀྱི་སྨྲ་བརྗོད་ལས་འདས་པའི་ཚོར་ཤེས་དང་། འགལ་འདུའི་
སེམས་ཁམས་སམ་མི་འབྲལ་ཀ་མེད་ཀྱི་བློ་ཕམ་རབ་རིབ་དེ་ལྷག་པར་དུ་གཏིང་ཇེ་
ཟབ་ཏུ་གཏོང་སླད། ཐད་ཀར་དུ་ཕྱི་ཚུལ་ཙམ་དུ་མ་སྤེལ་པར་ཕྲད་པ་གློ་བུར་
དང་འབྲལ་བ་གློ་བུར་པའི་གནས་བབ་དེ་ལས་དངོས་གནས“ ཡང་ཡང་ཚགས་སུ་
བསྒྲིགས་ཀྱང་།/ གོ་རིམ་དུ་སྡེབ་ཐབས་མ་བྱུང༌། ༼”ཞེས་ཀློག་མཁན་ལའང་སྡོམ་
ཚིག་ཙམ་དུ་བསྡུ་རྒྱུ་མེད་པར། རང་རང་གི་མྱོང་སྣང་ལས་སྐད་ཅིག་མའི་རྣམ་པ་
དེ་སྒྱུ་རྩལ་གྱི་ཡུལ་ཁམས་ཆེན་པོ་ཞིག་ཏུ་རྟོག་བཟོ་མུ་མེད་ཀྱི་ལས་ལ་བྲེལ་བ་ལས་
ཐབས་གཞན་རྙེད་དཀའ་བ་ཡིན། །
སྙན་རྩོམ་འདི་ལས་ང་ཚོས་སྐད་ཅིག་མའི་སེམས་འགྱུ་གཉིས་ཀྱི་རང་་་་་་་་
གཟུགས་རེ་བློས་བསླང་བྱེད་ཐུབ་པར་མ་ཟད། ན་ཆུང་མ་ཞིག་གི་མཛེས་སྣང་
ཞིག་ཀྱང་རྟོག་བཟོ་བྱེད་ཐུབ་པ་ཡིན། ཡིག་འབྲུ་ཉུང་ངུ་འདི་ཙམ་ལས་ཕན་ཚུན་
བར་སེམས་ཁོང་དུ་སྨྲས་པའི་སྐད་ཆའི་ཉམས་འགྱུར་ཡོད་པར་མ་ཟད། སེམས་
ཁམས་འཕེལ་འགྱུར་གྱི་བྱུང་རིམ་ཡང་ལྡན་པ་ཡིན། ཕྱི་ཚུལ་གྱི་རྣམ་འགྱུར་
མཐོང་བ་ལས་གཞན་ཤ་ཆད་ཀྱང་རུས་འབྲེལ་བའི་བརྩེ་དུངས་ཤིག་གི་རོ་བྲོའང་
མྱོང་ཐུབ། སྐབས་འདིར་ང་ཚོས་འུད་བསྟོད་ཙམ་དུ་སྙན་ངག་གི་མཚོན་སྟོབས་
ཞེས་པ་དང་ཐབས་རྩལ་ཞེས་པར་གོ་བ་གཞན་ཞིག་བླང་ཆོག་པ་ཡིན་ཞེས་སྨྲ་མི་་་
ཕོད་དམ།
103



•བོད་ཀྱི་སྙན་ངག་གསར་བ་བདམས་དཔྱད།
ང་དང་ངའི་ལས་དབང༌།
རྒྱལ་སྤྱིའི་བུད་མེད་ཚོགས་འདུར།
འཆི་མེད།
གདོད་མའི་འཇིག་རྟེན་འདི་སྔར་བཞིན་སྟོང་གྱི་ལེར། །
ང་ཚོའི་ལས་དབང་ཡང་སྔར་བཞིན་ཁ་བཏགས་ལ་བཅོལ།
ཁྱོད་དང་བདག་གི་སྐྱོ་གར་གྱི་རྣམ་ཐར།
རྫ་ཁ་དང་རི་ཁར་རབས་ནས་རབས་སུ་རྒྱུ།
བསྐྱར་ཟློས་ཀྱི་འཚོ་བའི་ཁྲོད་ནས་ང་ཚོའི་རྨི་ལམ་ལ་ཚི་དྲེག་ཆགས།
འོ་དྲི་དང་ལྕི་འདམ་ཁྲོད་དུ་ང་ཚོའི་ལང་ཚོར་མཚར་སྡུག་ཉམས།
བསྐྱར་ཟློས་ཀྱི་རྨི་ལམ་བར་ནས་མཐིང་མདོག་གི་སེམས་པ་རེ་ཆད་ངང་རྒས།
ཀྱེ། སྡུག་ཡུས་གཞས་ལ་བཀུག་པ་ཙམ་གྱིས།
ཡོད་ཚད་ཁེར་རྐྱང་གི་སེམས་པར་རློམ་མི་དགོས་ཏེ།
ཡབ་མེས་ཀྱིས་ཤེས་རབ་ཀྱི་མིག་ཟུང་གནང་ཡོད། །
ཐམས་ཅད་དེ་ལ་སྟིམ་དོན་མེད་དེ།
དུས་རབས་ཀྱིས་རང་གཅེས་ཀྱི་མངའ་ཐང་བྱིན་ཡོད།
རེད་ལགས། །
གནམ་ས་འཕོ་འགྱུར་འབྱུང་བའི་ཚ་རླབས་ཀྱི་ཁྲོད་ནས།
རང་དབང་དང་འདྲ་མཉམ་གྱི་ཆེད་དུ། །
སྙིང་ཁོང་ན་རྒྱུ་བའི་ཟུངས་ཁྲག་དྲོན་མོས།
104



སོ་ལྟ་དང་གཟབ་ཉན།
དུས་རབས་འདི་ལ་གཏམ་རྒྱུད་གསར་བ་ཞིག་འབུལ། །
1:|/ （1995 ལོའི《 སྦྲང་ཆར》དེབ་གསུམ་པ་ལས་བདམས)
【དཔྱད་པ། བུད་མེད་དག་གི་འཚོ་བའི་སྐྱིད་སྡུག་དང་བུད་མེད་ཀྱི་མིའི་
ཁེ་དབང་། སྤྱི་ཚོགས་གོ་གནས་སོགས་ཀྱི་ཐད་ནས་བོད་གནའ་རབས་སུ་ག་འདྲ་
ཞིག་ཡིན་པ་སྨྲ་མི་དགོས་པར། ཉེ་བའི་དུས་སུའང་རྒྱ་ཆེ་བའི་གཞི་རིམ་དུ་ད་
དུང་བུད་མེད་གང་མང་ཞིག་ཤིན་ཏུ་ཉམ་ཆུང་གི་གནས་སུ་བཅར་འདུག ང་
ཚོའི་རྒྱུན་ལྡན་གྱི་འཚོ་དངོས་དང་རང་རང་གི་དྲིན་ཆེན་མ་ཡི་སྟེང་དུའང་བུད་་་་
མེད་དག་ལ་གོ་གནས་ག་འདྲ་ཡོད་པ་ནི་གསལ་བོར་མཐོང་ཐུབ། བོད་ལ་མཚོན་
ན་རིག་གནས་རང་སྟེང་ནས་དེ་འདྲའི་མཐོང་ཆུང་གི་དན་རྟགས་མེད་མོད། གཙོ་
བོ་རང་བྱུང་ཁོར་ཡུག་དང་ཐོན་སྐྱེད་བྱེད་ལུགས། སྤྱི་ཚོགས་ཀྱི་སྒྲིག་གཞི། རིན་
ཐང་ལྟ་ཚུལ། འཚོ་བའི་གོམས་གཤིས་སོགས་ཀྱིས་དབང་དུ་གྱུར་པར་སྙམ། དེར་
བརྟེན་གནོན་ཤུགས་ཡོད་ས་ན་ཕྱིར་རྒོལ་ཡོད་པ་བཞིན། ཕོ་མོ་འདྲ་མཉམ་གྱི་
དུས་རབས་སུ་བསླེབས་ཕྱིར་འདི་ལྟ་བུའི་རྒོལ་གཏམ་ཐོས་པ་ནི་མི་རིགས་ཡོར་་་་
ཐོན་གྱི་དན་རྟགས་ཤིག་ཅི་མ་ཡིན། །
བོད་ལ་རྒྱ་མི་རིགས་ལྟར་བུད་མེད་ཁྲོད་མི་རིགས་འཕེལ་རྒྱས་དང་ལོ་རྒྱུས་་་་
བྱུང་འཕེལ་ཐད་ཤན་ཤུགས་ཆེན་པོ་ཐེབས་མྱོང་བའི་མི་སྣ་གལ་ཆེན་མང་བོ་ཞིག་
མེད་ལ། དེང་གི་དུས་འདིར་བསླེབས་རག་བར་དུའང་མ་ཅིག་ལབ་སྒྲོན་དང་
རྒྱལ་ཡུམ་ཁྲི་མ་ལོབ། མཁའ་འགྲོ་ཡེ་ཤེས་མཚོ་རྒྱལ་སོགས་རེ་འགའ་ལས་མཛུབ་
མོས་བགྲང་དཀའ་བ་ཡིན། མི་རིགས་ཤིག་ལ་མཚོན་ན་འདི་ལྟ་བུའི་གནས་བབ་
ནི་ཕམ་ཁ་ཞིག་དང་། རིག་གནས་ཤིག་ལ་མཚོན་ན་མར་གྱུར་སེམས་ཅན་ཐམས་
ཅད་ཅེས་པའི་ཁ་གཡང་ཁྲོད་ལོག་འགྲེལ་ཅིག་ལས་ཐོན་པའི་ཕྱོགས་ལྷུང་ཞིག་གི་
105



བོད་ཀྱི་སྙན་ངག་གསར་བ་བདམས་དཔྱད།
མཇུག་འབྲས་ཡིན། འཆི་མེད་ནི་སྙན་ངག་གི་ལམ་དུ་ཞུགས་མ་ཐག་ནས་་རྒོལ་
སེམས་ཀྱི་འདུ་ཤེས་དྲག་པོ་ལྡན་པ་ཞིག་སྟེ། མོས་གསར་རྩོམ་བྱས་པའི་སྙན་ངག་
མང་བོར་མི་ཆོས་དང་མི་མཐུན་པའི་སྲོལ་རྒྱུན་གྱི་ལྟ་བ་རྙིང་བར་རྒོལ་བའི་འདུ་་་
ཤེས་དྲག་པ་ལས་གཞན། རང་བཀུར་རང་གཅེས་ཀྱི་འདུ་ཤེས་ཀྱང་རུས་རྐང་དུ་
སིམ་འདུག འདུ་ཤེས་དེ་ལྟ་བུའི་འོག་མོའི་སྡུག་བསྔལ་གྱི་གོ་རྟོགས་དང་དེར་
བཟུང་བའི་རྣམ་འགྱུར། ཚེ་སྲོག་ལ་འཆང་བའི་ལྟ་སྟངས་སོགས་ནི་དེང་གི་
གངས་ཅན་སྐྱེས་མ་དག་གི་ཐུན་མོང་གི་འདོད་བློ་ཞིག་ཏུ་འཁུམས་པས། མོས་
སྙན་རྩོམ་གྱི་བརྗོད་བྱ་དེའང་ལྟོས་བཅས་སུ་མང་བོ་ཞིག་གི་མགྲིན་ཚབ་ཏུ་བཞག་
ནའང་འགལ་བ་མེད།
དེར་བརྟེན་མོའི་འཐུས་ཚབ་བརྩམས་ཆོས་སུ་བརྩི་བར་རུང་བའི 《 ང་དང་
ངའི་ལས་དབང》ནི་མོ་གཅིག་པུའི་འདོད་བློའམ་འཁང་སེམས་ཙམ་དུ་མི་འགྲོ་་་་
ཞིང་། ཡུན་རིང་མྱངས་པའི་སྡུག་བསྔལ་ལས་ཐོན་པའི་གོ་རྟོགས་དང་སྡུག་
བསྔལ་དེ་ལས་ཐར་འདོད་ཀྱི་སྤོབས་སེམས་ཤིག་ཀྱང་ཡིན། སྙན་རྩོམ་འདིའི་ཟུར་
བཀོད་ཁ་བྱང་ལས་ཀྱང་ང་ཚོས་མོའི་སེམས་རྒྱ་མཐོང་ཐུབ་པར་མ་ཟད། དུས་
རབས་ཀྱི་ཤན་ཆེན་པོ་ཐེབས་པའི་རང་དབང་ལ་བརྩོན་ལེན་གྱི་བསྒྲགས་གཏམ་་་
ཞིག་ཡིན་པའང་རྟོགས་སླ་བ་ཡིན།
“ གདོད་མའི་འཇིག་རྟེན་འདི་སྔར་བཞིན་སྟོང་གྱི་ལེར། / ང་ཚོའི་ལས་་་་་་་་
དབང་ཡང་སྔར་བཞིན་ཁ་བཏགས་ལ་བཅོལ། /..…...”ཞེས་གངས་ཅན་པའི་བུད་
མེད་རྣམས་ཀྱིས་མིའི་ཁེ་དབང་ཙམ་ཡང་སྲུང་སྐྱོབ་བྱ་དཀའ་བའི་ཡ་ང་བའི་ལས་
དབང་དེ། མི་རིགས་ཤིག་གི་རིག་གནས་ཀྱི་ཁོར་ཡུག་དང་འཚོ་བའི་སྤྱོད་སྟངས་
སུ་བཞག་པས། མོའི་རྒོལ་སེམས་དེའང་ངེས་གཏན་གྱི་གཏད་གཞི་གང་ཡིན་པ་
106



> བསོ་ལྟ་དང་གཟབ་ཉན།
དང་། བུད་མེད་དག་གི་ལས་དབང་གི་འབྱུང་རྐྱེན་དེའང་མི་སེམས་ཀྱི་རྟོག་འགྱུ་
ཁྲོད་གཟུགས་ཅན་དུ་བསྒྱུར་ཡོད་པར་མ་ཟད། རང་གི་མོས་འདུན་དང་གསར་
གཏོད་ཀྱི་སྤོབས་སེམས་དེའང་གཅིག་བསྡུས་རང་བཞིན་དུ་བསྟན་ཡོད་པར་སྙམ།
འཚོ་བའི་གནས་སྟངས་ལས་མིའི་ཐོབ་ཐང་འབྱེད་ཐུབ་པས། མོའི་བུད་
མེད་ཀྱི་གཤིས་ཀ་ལས་བསྟར་བའི་ཞིབ་ཆ་ལྡན་པའི་ཚོར་ཤེས་དེས། བོད་མིའི་
གོམས་སྲོལ་གྱི་མཚོན་རྟགས་སུ་གྱུར་པའི“ཁ་བཏགས”དང་རིག་གནས་ཀྱི་གོམས་
གཤིས་ལས་མངོན་པའི“བསྐྱར་བཟློས”སམ་འཁོར་བའི་ལྟ་ཚུལ་སོགས་དང༌། །
ཐོན་སྐྱེད་ཀྱི་བྱེད་སྟངས་དང་འབྲེལ་བའི“འོ་དྲི”དང“ལྕི་འདམ” སོགས་སེམས་་་་་
འདུན་མཚོན་བྱེད་ཀྱི་རྒྱུ་རུ་འགྲོ་བའི་ཁྱད་གཞི་དེ་དག་རྣམ་གྲངས་ཙམ་དུ་མ་
བགྲང་བར། དེ་དག་རང་སེམས་ཀྱི་འགྱུ་སྟངས་རིགས་ཤིག་གི་མཚོན་བྱེད་དུ་
ཕུད་པ་ལས་གཞན། དུས་ཀྱི་བསྐྱར་བཟློས་སམ་རྗེས་ལུས་ཀྱི་གནས་བབ་དེ་ལས་
ཐོན་པའི་ལས་དབང་གི་སྣང་བརྙན་དེའང་དེ་དག་གིས་རམ་འདེགས་བྱས་འོག
ཀློག་མཁན་ལ་གནང་བ་ནི་རྒོལ་སེམས་དེ་དག་ཇི་ལྟར་བྱུང་བ་དང་འབྱུང་རྐྱེན་གྱི་
རྟེན་གཞི་རྙེད་པ་ལས་གཞན། འབྱུང་འོས་པར་སྙམ་པའི་སྒྱུ་རྩལ་གྱི་བདེན་སྣང་
དེའང་ངང་གིས་སྦྱིན་ཐུབ་པར་བཟོས་འདུག
“ཀྱེ། སྡུག་ཡུས་གཞན་ལ་བཀུག་པ་ཙམ་གྱིས། /... .. ཡབ་མེས་ཀྱིས་ཤེས་
རབ་ཀྱི་མིག་ཟུང་གནང་ཡོད།/... དུས་རབས་འདི་ལ་གཏམ་རྒྱུད་གསར་་་་་
ཞིག་འབུལ”ཞེས་དཔའ་མོའི་གད་རྒྱངས་ལྟ་བུའི་ཚིག་ཤུགས་སུ་སྤོབས་སེམས་ཀྱི་
དཔུང་ཤུགས་ལྡན་པར་མ་ཟད། རང་འདུན་མངོན་འགྱུར་ལའང་རེ་ལྟོས་ཀྱིས་
ཁེངས་འདུག འདི་ལས་མི་ལུས་ཀྱི་ཐོབ་ཐང་ལྡན་པ་དང་འདྲ་མཉམ་གྱི་བློ་རིག་
མངའ་བའི་སྐལ་བ་མཐོང་བ་ལས་གཞན། “དུས་རབས་ཀྱིས་རང་གཅེས་ཀྱི་མངའ་
107



• བོད་ཀྱི་སྙན་ངག་གསར་བ་བདམས་དཔྱད།
ཐང་བྱིན་ཡོད”ཅེས་ལམ་ལུགས་ཤིག་གི་རང་ཆོས་དང་འཚོ་སྡོད་ཀྱི་ཁོར་ཡུག་ཅིག་
ཀྱང་ཤུགས་སུ་བསྟན་པས། རྒོལ་སེམས་དང་མོས་འདུན་ནི་དུས་རབས་ཤིག་གི་
བགོ་སྐལ་དུ་གྱུར་ཅིང་། “དུས་རབས་འདི་ལ་གཏམ་རྒྱུད་གསར་བ་ཞིག་འབུལ”
ཞེས་ལོ་ངོ་སྟོང་ཕྲག་དུ་མར་བསྐྱར་བཟློས་ཀྱི་རྨི་ལམ་དེ་མཚམས་མི་འཇོག་རང་་་་
འཇོག་ཏུ་གྱུར་པའི་ཆོས་ཉིད་ཅིག་ཤུགས་སུ་བསྟན་ཡོད་པའང་མཐོང་སླ་བ་ཡིན། །
དེར་བརྟེན་ང་ཚོས་མོའི་སྤོབས་པའི་འབྱུང་ཁུངས་ལ་ངོས་ཟིན་ཐོབ་པ་ལས་་་་་་་
གཞན། དུས་རབས་ཤིག་གིས་སྙན་ངག་པ་ཞིག་དང་ལྷག་པར་དུ་རང་གཤིས་ལ་
བཅིངས་འགྲོལ་ཐོབ་པའི་བོད་ཀྱི་བུད་མེད་སྙན་ངག་པ་ཞིག་ལ་གནང་བའི་་་་་་
འགན་ཁུར་དེའང་ཚོར་ཐུབ་ལ། མོ་ནི་འདུན་པ་དེའི་ཆེད་བློས་གཏོང་མཁན་
ཁེར་རྐྱང་ཞིག་མིན་ལ། མོ་ལྟ་བུའི་དཔུང་ཚོགས་ཤིག་དུས་རབས་ཀྱི་འགྲོས་དང་
བསྟུན་ནས་རེ་འདུན་འབུམ་ཕྲག་གིས་ཁེངས་པའི་ལམ་ཆེན་ཞིག་ཏུ་གོམ་འགྲོས་
གསར་བའི་འདེགས་འཇོག་ལ་བྲེལ་བའི་ཉམས་སྣང་ཡང་སྦྱིན་འོང་། །
སྤྱིར་སྙན་ངག་ནི་དུས་རབས་རང་བཞིན་གྱི་ཕྱིར་མཚོན་ཡིན་ཞེས་པར་ཡང་
སྐབས་འདིར་བདེན་སྣང་རེ་རྙེད་ཐུབ་མོད། ངར་ཤུགས་སྣ་རྐྱང་གིས་བསྐྱེད་པའི་
དུས་རབས་ཤིག་ལ་ཟོལ་བཅོས་ཀྱི་སྣང་ཚུལ་རེ་མངའ་བའང་ཆོས་ཉིད་ཅིག་ཡིན་
སྟབས། སྙན་རྩོམ་འདིས་རང་ཚོར་ཐད་ཀར་དུ་བརྗོད་དྲགས་པས། ཁ་གཡང་གི་
ཤན་ཅུང་ཆེ་བས་སྒྱུ་རྩལ་གྱི་ཡུལ་ཁམས་ལ་ཚད་བཀག་ཐེབས་ཤིང་། དཔེ་འཇལ་
ལ་ལར་རྒས་འཁོགས་ཀྱི་རྣམ་པ་ཤར་པས་རྩོམ་སྤྱིའི་བརྗོད་བྱ་སྡོམ་ཚིག་གི་རང་་་་
བཞིན་ཅུང་ཆེ་བར་སྙམ། ལྟ་བ་འདི་རིགས་ང་རང་གི་གུ་དོག་པོའི་རྣམ་རྟོག་ཅིག་
ཡིན་པར་སྨོན།



སོ་ལྟ་དང་གཟབ་ཉན།
སྒྲོལ་དཀར་མཚོ།
ལྡོང་ཆུ་ཤེལ།
ནམ་རྒྱུན་མཆི་མར་བསྙལ་བའི་མིག་ཟུང་རབ་རིབ་ངང་། །
སོར་ཚད་ཀྱིས་བཅད་པའི་རྩམ་རྡོག་རེ་རེ་དང་སྐྱོ་ངལ་མང་བོ་
ཅིག་ཅར་ལྡོད་ཀྱིན།
ཁྱོད་རང་བཙལ་བའི་སེམས་པ་ཆུང་ཆུང་དེ་ཡང་ནུབ་ཁའི་ཉི་
འོད་དང་ལྷན་དུ་རྒས།
དྲི་བཞོན་གྱི་ལག་ཟུང་སྙི་མོས།
དགུ་ཆུ་ལྟར་བཞུར་ཞིང་འཕྱོ་བའི་ཁྱེད་ཀྱི་སྐྲ་ལོ་སྣུམ་པོ་དགུང་
ལ་འདེགས་བཞིན།
ལྡེམ་ལ་འཁྱུག་པའི་འཇོ་སྒེག་གི་གཤོག་འགྱུར་འཇམ་པོའམ།
“ ཐིག་ཐིག”གི་རྡོག་སྒྲ་རྩུབ་མོ་དེས། །
ངའི་དྭངས་གཙང་གི་ལྷིང་འཇགས་ཁྱེར་ནས་གང་དུ་བགྲོད།
སྒྲོལ་དཀར་མཚོ། །
འཛུམ་མདངས་དང་ཉམས་འགྱུར་གྱི་ཧོམ་ཁུང་ཟུར་གསུམ་དུ།
བདག་ཁོ་ནར་བསྲེགས་པའི་མེ་ལྕེ་ལམ་ལམ་འབར་བས། །
ངའི་ཉིན་མཚན་གྱི་རྣམ་གཞག་ལྷག་མེད་དུ་བཤིག་པའི་ཉེས་པ་
སུ་ཞིག་གིས་ཤེས།
109



བོད་ཀྱི་སྙན་ངག་གསར་བ་བདམས་དཔྱད།
སུ་ལའང་མ་ཕོག་པའི་བདག་གི་མིག་འོད་ཐོག་མ། །
ཁྱེད་ཀྱི་ཟླ་གོར་གྱི་གཏིང་མཐར་ཟུག་པ་ནས་བཟུང་།
ཁོ་བོ་དུས་བཞིའི་འཁྱག་རོམ་གྱི་སྙིང་ཁར་འགྲེང་སྟེ།
སྐར་མ་དང་རྩི་ཤིང་བཞིན་འདར་བའི་ལག་ཟུང་ཁྱོད་ལ་
བསྲིངས་ཏེ་སྒུག།
སྒྲོལ་དཀར་མཚོ།
བརྩེ་མདངས་ཟབ་མོས་རྒྱང་རིང་ནས་རྒྱང་རིང་དུ་ཁྲིད་ཅིང་།
ཕྱིར་འོང་སའི་ལམ་ལ་གདུག་རྩུབ་ཀྱི་རྣོ་དབལ་ཇི་འདྲ་མང་བོ་ཞིག་
འཚང་ཡོད་པ་ཁྱོད་ཀྱིས་ག་ལ་རྟོགས། །
ཁོ་བོའི་ཞགས་པའི་སྣེ་མོ་ལ་ཅི་ཡང་འདྲོགས་པའི་ཁྱོད་རང་།
སྐྱ་རེངས་ཀྱི་ཐུ་འོག་ལས་ཤོར་བའི་ཉི་ཟེར་དང་མཉམ་དུ་སླེབས་ན་ཡང་།
གནམ་མཐའི་སྐར་ཆེན་དང་འགྲོགས་ནས་དགུ་ཆུའི་ཕ་རོལ་ཏུ་
ལོག་འགྲོ། །
སྒྲོལ་དཀར་མཚོ།
ཁྱོད་ཀྱི་ཕྱིར།
ཁོ་བོ་རི་ཁྲོད་དང་དབེན་ལྗོངས་ནས་ཆས་ཏེ་ལམ་ཕྲན་འདིར་ལྷགས།
ཡིན་ཀྱང་། ཁྱེད་ཀྱི་ཁོར་ཡུག་ཏུ་རླུང་གཞོན་གྱིས་འཁུར་བའི་
གཡའ་ལོ་སེར་པོ་ཞིག་གི་ཐོབ་སྐལ་ཡང་ད་དུང་རྒྱང་ཐག་
ཧ་ཅང་རིང་།
ཁོ་བོ་གྲོང་ཁྱེར་གྱི་ཁང་རྩེག་སྡུག་པོ་དང་ལམ་འགྲམ་རྒྱ་ལྕང་གི་
འོག་རོལ་ཏུ་འགྲེང་སྟེ།
ཁྱེད་རང་མཐོང་འདོད་ཀྱི་མེ་ལྕེ་དྲག་པོས།
110



• སོ་ལྟ་དང་གཟབ་ཉན།
མུ་ཏིག་བཞིན་འཚེར་བའི་སེམས་པ་དམར་པོ་ཞིག་ཐལ་བར་
བསྲེག་ལ་ཉེ་ཨང་།།
འཛུམ་དཀར་གཅིག་པུས།
ཁོ་བོའི་ལུས་ཟུངས་ལྷག་མེད་དུ་གཞིབ་པའི་གདུང་ཡུས་དེ་ཁྱོད་
ལ་བརྗོད་ཐབས་བྲལ།
བདག་ལ་བསྐྱུར་བའི་འཛུམ་དཀར་གྱི་ཁུགས་པ་རེ་རེར།
ཡ་ང་བའི་དངོས་པོ་ཅི་ཞིག་སྦས་ཡོད་དམ།
སྒྲོལ་དཀར་མཚོ།
ཁྱོད་རང་སྐྱེས་པའི་སྐར་ཆ་རེ་ཡང་བདག་གིས་ཡོངས་སུ་ཤེས།
འོན་ཀྱང་། བདག་གི་ཅི་ཡང་མི་རྟོགས་པའི་ཁྱེད་ཀྱིས།
དལ་འཇམ་གྱིས་བཞུར་པའི་དགུ་ཆུ་སྔོན་མོའི་གཡས་ལོགས་སུ།
ཤར་ལ་མཆོང་བའི་ཅང་ཤེས་ཀྱི་འཇིམ་བརྙན་གསོན་པོའི་རྨིག་འོག་ཏུ།
རྒྱུན་དུ་སུ་ཞིག་མཐོང་། །
སུ་ཞིག་མཐོང་བའི་ཉམ་ཆུང་གི་ངོ་གདོང་ལ་ཡང་བསྐྱར་ལྟོས་དང་།
དེ་ནི་ང་རང་ཡིན། སྒྲོལ་དཀར་མཚོ།
ཁྱེད་ཀྱི་སེམས་རྒྱུད་འབྲོང་རྒོད་ཀྱི་རྭ་རྩེ་ལས་གྱེས་པ་མིན་ན།
ནམ་ཡང་ཁྱེད་རང་སྙེག་པའི་བུ་ཆུང་ལ་བརྩེ་བའི་ཕྱི་མིག་ཅིག་ པ
གནོངས་རོགས། །
ཁྱེད་ཀྱི་ཆེད་དུ།
ངས་ཐག་རིང་ནས་དཀའ་སྤྱད་ཀྱི་ལོ་ཟླ་རེ་རེ་རྡོག་པས་གནོན་ཀྱིན།
བཟོད་དཀའ་བའི་མི་ཁ་དང་དམོད་མོའི་ཁྲེས་པོ་ལྕི་མོ་ཞིག་ཁུར་



•བོད་ཀྱི་སྙན་ངག་གསར་བ་བདམས་དཔྱད།
ནས་འོང་། །
ཡིན་ཀྱང་། ད་ལྟ། །
ངའི་གསེར་མདོག་གི་ཚེ་སྲོག་གཉོམ་པོ་ས་ལ་ལྷུང་བའི་སྡོང་ལོ་
དང་མཉམ་དུ་བསྐྱོད་ལ། །
བྱང་ལ་རྒྱུ་བའི་དགུ་ཆུ་དང་བསྡོངས་ཏེ་བཞུར་ལ་ཉེ།
སྒྲོལ་དཀར་མཚོ།
ནམ་ཞིག་ཐོད་ལ་ལྟེབ་པའི་སྡུག་གཉེར་གྱི་འོག་རོལ་ཏུ། །
ཅི་ཞིག་འཚོལ་བར་བྲེལ་བའི་མིག་ཞགས་རྣོན་པོས། །
རྦ་རླབས་བཞིན་འཕྱོ་བའི་མི་ཚོགས་ཀྱི་བང་རིམ་ནས་
ཁྱོད་རང་ཟིན་དུས།
ངས་མཐའ་མཇུག་གི་རེ་བ་གཞན་ཅི་ཡང་མི་ཞུ་སྟེ།
ནམ་རྒྱུན་ཁྱོད་ལ་བཏེགས་པའི་ལག་ཟུང་གི་ཁྱོར་བའི་ནང་དུ།
ལྷོག་ལྷོག་ཏུ་ལྡིང་བའི་སྙིང་ཆུང་དམར་པོའི་འཕར་སྒྲ་ལ་ཡུད་
ཙམ་གསན་རོགས།
སྒྲོལ་དཀར་མཚོ།
རིང་མིན་དུ་ཁྱེད་ཀྱིས། །
འཇིག་རྟེན་གྱི་ལྔ་ལམ་དུ་སུ་ཞིག་གི་རྡོག་སྒྲ་ཁད་ཀྱིས་ཚོར་འོང་སྲིད། །
དེ་ནི་ཁོ་བོའི་དྲན་གདུང་དང་མཆི་མས་གྱེར་བའི་སྙན་ངག་ ༡
དམར་པོ་ཞིག
མཇུག་སྒྲིལ་བའི་མཉམ་སྒྲོཊ་རོལ་དབྱངས་ཡིན་པ་ཤེས་པར་གྱིས།
སྒྲོལ་དཀར་མཚོ….....
(1995 ལོའི 《 སྦྲང་ཆར》དེབ་བཞི་པ་ལས་བདམས)



སོ་ལྟ་དང་གཟབ་ཉན།
【དཔྱད་པ། སྙན་རྩོམ་འདི་ལྗང་བུའི 《 གཡའ་ཤིང་གི་ལོ་མ》ལྟར་ན་་་་
ཆུང་གཉིས་ཀྱི་ཐོག་མའི་བརྩེ་དུངས་ཤིག་གི་སེམས་འགྱུ་བརྗོད་པ་ལྟ་བུ་དང་། །
ཡང་ན་འཇུ་སྐལ་བཟང་གི་《 ལམ་འཕྲད》ལྟར་གྱེས་ཟིན་པའི་མཛའ་མོར་གློ་་་་
བུར་དུ་ཕྲད་པའི་སྐད་ཅིག་མའི་བརྗོད་མེད་ཀྱི་སེམས་འགྱུ་མཚོན་པ་ལྟ་བུ་ཞིག་
མིན་པར། རང་གི་ཡིད་སེམས་ཀྱི་བག་ཏུ་ཡུན་རིང་ཉལ་བའི་འདོད་བརྩེ་ཞིག་
དང་དེ་མངོན་འགྱུར་བྱེད་ཐབས་བྲལ་པའི་མནར་སྡུག་ཅིག་ལས་ཐོན་པའི་སེམས་
ངལ་རིགས་ཤིག་གི་རང་བཞིན་བརྗོད་པ་ཡིན་པར་སྙམ། །
འཚོ་བའི་ཁོར་ཡུག་དང་ལས་གནས་ཀྱི་དབང་གིས་ན་ཆུང་མ་ཞིག་ལ་འཆང་
བའི་ལྷད་མེད་ཀྱི་བརྩེ་དུངས་དེ་མངོན་སུམ་དུ་མོར་སྟོན་ཐབས་བྲལ་ཕྱིར། སྡུག་
གིས་བཅངས་པའི་སེམས་པ་དེ་རྒྱུན་ལྡན་གྱི་འཚོ་བའི་སྤྱོད་སྟངས་ཤིག་དང“ནུབ་
ཁའི་ཉི་འོད”སོགས་ངེས་གཏན་གྱི་ཡིད་བརྙན་དུ་མ་དང་། མོའི་མཛེས་སྣང་དེ་
རང་སེམས་ཀྱིས་རྟོག་བཟོ་བྱས་པ་བརྒྱུད་ནས་འུ་ཐུག་པའི་དྲན་གདུང་ཞིག་དང་
བཟོད་མེད་ཀྱི་སྡུག་བསྔལ་དེའང་མངོན་སུམ་བཞིན་དུ་ཕྱིར་མཚོན་བྱས། མི་སུ་
ཡིན་རུང་ཡིད་སེམས་སྡུག་བསྔལ་གྱིས་དབང་སྒྱུར་བྱེད་དུས། བྱུང་ནས་འདས་
པའི་བདེ་སྐྱིད་དང་སྤྲོ་དགས་ཁེངས་པའི་དུས་སྐབས་ཤིག་གམ། ཡང་ན་རང་གི་
ཕུགས་བསམ་གྱི་གཞི་རུ་རེ་སྨོན་གྱི་འཇིག་རྟེན་ཞིག་བསླངས་པ་ནི་མིའི་རིགས་ཀྱི་
ཆོས་ཉིད་ཡིན། རྩོམ་མཁན་གྱིས་ཀྱང་སྡུག་བསྔལ་དེ་ལྟ་བུ་འབྱུང་རྐྱེན་གྱི་གཞི་
བསྟན་ཐོག མོར་འཆང་བའི་དྲན་གདུང་དེ“ དུས་བཞིའི་འཁྱག་རོམ”ཞེས་དཔེ་
འཇལ་དུ་ང་ཚོའི་ཚོར་རེག་གི་ལས་སུ་གྲུབ་པའི་དངོས་པོའི་ཟབ་ཚད་ཅིག་གི་རིམ་
པ་ལས་རང་སེམས་ཀྱི་རེ་སྨོན་གཞན་ཞིག་ཕྱི་ལུས་ཀྱི་རྣམ་པར་སྦྱར་པས། ཀློག་
མཁན་ལ་ཚོར་རྟོག་གི་གོ་སྐབས་ཤིག་ཀྱང་བསྟབས་ཡོད་པར་སྙམ། །
113



•བོད་ཀྱི་སྙན་ངག་གསར་བ་བདམས་དཔྱད།
མོས་ཁོ་རང་ལ་སེམས་ངོ་མ་བསྟན་ལ་སྟོན་ཐབས་ཀྱང་བྲལ་མོད། ཁོས་ལྐོག་
ལྟ་ལས་མངོན་པའི་མོའི་ཕྱི་ལུས་ཀྱི་མཛེས་ཉམས་དང་ཡིད་འོང་གི་རྣམ་འགྱུར་དུ་
མས། སྔར་ནས་བྲན་དུ་གྱུར་པའི་ཁོའི་སེམས་པ་ནི་རང་དབང་ན་མེད་པའི་བྲན་
གཡོག་ཅིག་དང་འདྲ་བར། མོ་གར་འགྲོ་འདི་འོང་གི་རྗེས་སུ་བསྙེགས་ཏེ་ཡང་
ཡང་ཞུ་བ་དང་འདོད་བློ་བསྟན་མོད། ཁོའི་ཐོབ་སྐལ་ནི“ སྒྲོལ་དཀར་མཚོ”ཞེས་
འུ་ཐུག་ཉམ་ཆུང་གི་ཨུ་ཤུའི་སྒྲ་ཙམ་ཡིན། འདི་ལྟ་བུའི་སེམས་ཁམས་ཤིག་གི་ཕྱིར་
མཚོན་ལས་ང་ཚོས་མཐོང་བ་ནི་ཕོ་མོ་མཉམ་རོལ་གྱི་འཚོ་བའམ་འཇིག་རྟེན་པའི་
སྤྱི་ཚོགས་སུ་ཟབ་ཞུགས་མ་བྱས་པ་ཞིག་གི་རང་བརྙན་མཐོང་ཐུབ་པར་མ་ཟད།
མི་ཞིག་ལ་མངའ་འོས་པའི་རྒྱུན་ལྡན་གྱི“ཁེ་དབང” ཤོར་པ་ཞིག་གི་སྙིང་རྗེ་བའི་་་་
སེམས་བྱུང་ཅི་རིགས་ཀྱང་རྟོག་བཟོ་བྱ་ཐུབ་པ་ཡིན། 2011 ༡ །
1:ཕོ་མོ་བར་གྱི་བརྩེ་དུངས་ལ་བསླུ་བྲིད་ག་འདྲ་ཡོད་པ་དྲན་དབང་དགེ་ཆོས་
ལགས་ཀྱིས་གསུངས་པ་བཞིན། སྙན་རྩོམ་འདིར་མཚོན་པའི་བརྩེ་དུངས་ཡ་
གཅིག་ཅན་འདི་ལས། ང་ཚོས་ལྷག་པར་དུ་དེ་ལྟ་བུའི་ཁོར་ཡུག་ཏུ་གནས་པ་དག་
གི་སེམས་ཁམས་རིགས་ཤིག་གི་ཟུར་སྣེ་ཙམ་མཐོང་ཐུབ་པ་ལས་གཞན། འཇིག་
རྟེན་འཕེལ་འགྱུར་དང་བསམ་བློའམ་ལྟ་བ་སྣ་ཚོགས་ཀྱིས“དག་གཙང”གི་ཁོར་་་་
ཡུག་དེ་ལྟ་བུར་གཡོ་འཁྱོམ་ག་འདྲ་ཐེབས་ཀྱིན་ཡོད་པའང་ཅིས་མི་མཐོང་། འོན་
ཀྱང་རྩོམ་མཁན་རང་སྟེང་ན་མངོན་པ་ནི་མི་ཡུལ་གྱི་བརྩེ་དུངས་ཤིག་ལ་གོ་བ་་་་་་
ལོན་པ་ལས་ཐོན་པའི་རང་མྱོང་ཞིག་གམ་རང་ལྟ་ཞིག་རེད་ཅེས་ནའང་འགལ་བ་
ཅི་ཡོད། །
སྙན་ངག་ནི་རྣམ་པ་གང་ཐད་ནས(གཙོ་བོ་བཅད་ལྷུག་གཉིས་བསྟན་པ་་་་་་
ཡིན)སྤྱད་ཀྱང་གཙོ་བོ་རང་ཆོས་ཤིག་ལྡན་དགོས་པར་ངེས། སྙན་རྩོམ་གཞན་
114



སོ་ལྟ་དང་གཟབ་ཉན།
དང་བསྡུར་ན་དེར་ཐུན་མོང་མ་ཡིན་པའི་ཟིལ་ཤུགས་ལྡན་ན། ད་གཟོད་སྒྱུ་རྩལ་
བརྩམས་ཆོས་ཤིག་ལེགས་འགྲུབ་བྱུང་བའི་རྟགས་སུ་མངོན། སྙན་རྩོམ་འདིར་
ཁྱད་ཆོས་ཆེན་པོ་ཞིག་ཡོད་པ་ནི་བོད་སྐད་རྣལ་མ་བེད་སྤྱོད་དང་། བོད་མིའི་
མཛེས་དཔྱོད་ཀྱི་གོམས་གཤིས་དང་མཐུན་པའི་དཔེ་འཇལ་དང་ཡིད་ཡུལ་ལས་་་་
མངོན་པའི་མི་རིགས་ཀྱི་རང་བཞིན་ཉིད་ཡིན། སྙན་རྩོམ་འདི་མགོ་བསླངས་མ་
ཐག་ནས་བོད་ཀྱི་གནའ་བོའི་རྒྱན་གྱི་སྦྱོར་ལུགས་དང༌། དེང་གི་དཔེ་འཇལ་
ལུགས་སོགས་རང་ཆོས་དང་ལྡན་པར་བེད་སྤྱད་པས། ང་ཚོས་སྙན་རྩོམ་འདི་
བཀླགས་ན་སྙིང་ཉེ་བའི་ཚོར་རྟོག་སྦྱིན་ནུས་པ་ལས་གཞན། མོར་འཆང་བའི་
ལྐོག་གྱུར་གྱི་བརྩེ་དུངས་དེ་དང་བསམ་མེད་ཚོར་མེད་དུ་ཁོས་མོའི་ཆེད་དུ་རང་་་་་
སྲོག་ཀྱང་བློས་གཏོང་ཕོད་པའི་སྡུག་བསྔལ་ལམ་དྲན་གདུང༌། ཡང་ན་རེ་སྨོན་
རིགས་ཤིག་གི་མཇུག་འབྲས་དེའང་ང་ཚོས་ཁྲོན་པའི་ཟླ་བ་བཞིན་གསལ་ལྷང་་་་༌་
ངེར་མཐོང་ཐུབ་མོད། རང་གི་ཚོར་འདུ་དེ་རིགས་དཔེ་འཇལ་མང་བོས་བ ཟློས་
དྲགས་པས་སྒྱུ་རྩལ་གྱི་བར་སྟོང་དེར་དགོས་མེད་ཀྱི་སྙིགས་རོས་ཁེངས་པའི་སྣང་
བ་སྦྱིན་པ་ལས་གཞན། བརྩེ་དུངས་དེའི་ཟབ་ཚད་ཀྱང་རྩོམ་མཁན་རང་གིས་
ཀློག་མཁན་དག་ལ་ཚད་འཇལ་ནས་སྦྱིན་ཚར་བས། སྣང་བ་ལ་ཁ་རྒོད་ཅིག་གི་
གཏམ་བཤད་དམ། དེང་གི་ཁ་ཤགས་མང་ཤས་ལྟར་ཚད་ལས་འདས་པའི“ འུད་
བསྟོད”དང་བསམ་བློའི་ཟབ་ཚད་དང་བྲལ་བའི“མཚང་འབྱིན”བཞིན་ཅུང་སུན་
སྣང་རེ་སྟེར་བའི་རྣམ་རྟོག་སྦྱིན།
སྤྱིར་སྙན་ངག་ནི་སྐད་ཆའི་སྒྱུ་རྩལ་ཞིག་ཡིན་མོད། སྒྱུ་རྩལ་དེ་འགྲུབ་པ་ལ་
སྐད་ཆ་ནི་རྩོམ་མཁན་གྱི་བསམ་བློ་དང་ཚོར་འདུ་སོགས་སེམས་བྱུང་ཅི་རིགས་་་་་
མཚོན་བྱེད་ཀྱི་བརྡ་རྟགས་ཡིན། དེ་བས་མཐར་གཏུགས་ན་སྙན་ངག་ཅིག་གི་སྒྱུ་
115



• བོད་ཀྱི་སྙན་ངག་གསར་བ་བདམས་དཔྱད།
རྩལ་གྱི་གྲུབ་ལུགས་སུ་སྐད་ཆའི་བཀོད་སྒྲིག་གིས་གོ་གནས་གལ་ཆེན་ཟིན་ཡོད། །
ཡི་གེ་བཀོལ་སྤྱོད་ལ་ཇི་འདྲར་བྱང་ཡང་། ཐབས་མཁས་ཀྱི་བཀོད་སྒྲིག་ཅིག་མེད་
ན་སྒྱུ་རྩལ་གྱི་འགན་ཁུར་ཡོངས་འགྲུབ་བྱེད་དཀའ། དེར་བརྟེན་སྙན་རྩོམ་འདི་
ལས་ང་ཚོས་བརྩེ་དུངས་ཀྱིས་མནར་སྡུག་མྱོང་བཞིན་པའི་ཁེར་རྐྱང་གི་སེམས་པ་
ཞིག་གི་གནས་བབ་དང་། བརྩེ་དུངས་དེར་རྐྱེན་དུ་མའི་དབང་གིས་ཇི་བཞིན་དུ་
མཚོན་ཐབས་བྲལ་བའི་གནོན་ཤུགས་ཅི་རིགས་ཀྱིས་དབུགས་དབྱུང་དཀའ་བའི་
སེམས་ཁམས་རིགས་ཤིག་ཀྱང་མྱོང་ཐུབ་པར་སྙམ། ཕྱོགས་འདི་ལྟ་བུ་ནས་དཔྱད་
ན་སྙན་རྩོམ་འདིས་སྒྱུ་རྩལ་ཀྱི་འགན་འཁུར་ཡང་འགྲུབ་ཡོད་ཅེས་བཤད་ནའང་་་་
ཆོག་པར་སྙམ། །
གོང་དུ་གླེང་བའི་དགེ་སྐྱོན་དེ་རིགས་ཀྱི་འབྱུང་རྐྱེན་གཙོ་བོ་ནི་རྩོམ་མཁན་་་་
རང་སྟེང་ན་གནས་ཡོད་པར་སྙམ། ཁོ་རང་ལ་མཚོན་ན་དེང་རབས་རྩོམ་རིག་གི་
བློ་སྦྱོང་ཐོབ་སྐལ་བྲལ་བའི་ཁོར་ཡུག་ཅིག་ནས་རྩོམ་ལུས་གསར་བ་འདིར་ཞུགས་
པས། སྲོལ་རྒྱུན་རྩོམ་རིག་གི་གོམས་གཤིས་ལས་བརྒལ་ཏེ་རྩོམ་རིག་གསར་བ་ཞིག་
གི་ལམ་དུ་ཞུགས་དགོས་ཕྱིར། གསར་རྙིང་གཉིས་ཀའི་སྐད་བརྡའི་སྦྱོར་ལུགས་
དང་ལྟ་བ་འདོན་ལུགས། ཐབས་རྩལ་བཀོལ་སྟངས་སོགས་བརྩམས་ཆོས་ཤིག་ཏུ་
འགལ་མེད་ལྷུན་གྲུབ་ཏུ་རྫོགས་པར་སྦྱོར་བ་ནི་ཕྱོགས་གཉིས་ཀར་བྱང་ཆ་ཡོད་པ་
ཞིག་མིན་ཕྱིན་དཀའ་ཁག་ཤིན་ཏུ་མང་མོད། འོན་ཀྱང་ལྡོང་ཆུ་ཤེལ་གྱིས་མིག་
སྔར་བརྩམས་པའི 《 བག་ཆགས་དེའི་དབང་གིས་ངས་ཕྱི་མིག་བལྟས》ཞེས་པ་་་་
སོགས་ཉེ་བའི་སྙན་རྩོམ་ཁ་ཤས་ལས་གནད་དོན་དེ་དག་རིམ་བཞིན་ཐག་གཅོད་
ཀྱིན་ཡོད་པར་སྙམ།
116



བསོ་ལྟ་དང་གཟབ་ཉན།
བུད་མེད་ཚོ།
（ཚན་པ་གསུམ）
དབྱངས་གོ་སྒྲོལ་མ།
བུད་མེད་ཚོ་མཐོ་སྒང་གི་ཉི་འོད་བཞིན་ཕྱོགས་མེད་བཀྲ།
བུད་མེད་ཚོ་རྫ་གསེབ་ཀྱི་ཆུ་ཕྲན་བཞིན་ལྷུང་ལྷུང་འབབ།
བུད་མེད་ཚོ་ལྷབ་ལྷུབ་ཀྱི་ཁ་བ་བཞིན་དཀར་ཞིང་གསལ།
བུད་མེད་ཚོ་སྟོན་མཚན་གྱི་ཟླ་གཞོན་བཞིན་མཛེས་ཤིང་སྡུག
བུད་མེད་ཚོ། བུད་མེད་ཚོ་ཁ་བའི་ཁྲོད་ཀྱི་མེ་ཏོག་བཞིན་
ནན་གྱིས་དགོད། །
བུད་མེད་ཚོ། བུད་མེད་ཚོ་སྐྱེས་པ་ཚོའི་ལྡུམ་རར་ལྷག་
གེར་འཛུམ།
ཁེར་བཤད།
ངེས་མེད་ཀྱི་ཡུལ་གྲུ་འདིར།
རྨི་ལམ་གྱི་འཇབ་རྒོལ་བཞིན་ཐེངས་མང་བསྙེགས་རྗེས།
ང་ནི་གྲིབ་གཟུགས་ཀྱིས་གང་དགར་འདྲུད་ཆོག་པའི་ང་སྟེ།
ལས་མཐུན་གྱི་རི་ལམ་དེད་ནས། །
འོལ་ཚོད་ཀྱི་མདའ་གཞུ་ཐོགས་ཏེ།
ཡིད་ཞུམ་ཞུམ་གྱིས་བཞུད་པའི་རྔོན་པ་ཁེར་རྐྱང་།



• བོད་ཀྱི་སྙན་ངག་གསར་བ་བདམས་དཔྱད།
ཡོད་ཚད་མནོ་བསམ་གྱིས་བཏང་བའི་ད་ལྟའང་། །
སུ་ཞིག་གི་འགྱིང་གླུ་ནི་ངའི་མི་ཚེ་ཡི་སྟོབས་ཤུགས་ཡིན།
མ་སྐྲ་ཐོག་ཞིག་གི་ཁེ་དབང་མཐོ་སྒང་གི་ཚོན་རྩིར་
བསྒྱུར་ཉིན། །
ངས་ངག་འཛེར་འཛེར་གྱིས་སུ་ཞིག་གི་མིང་ནས་
འབོད་ཆོག་གམ།
ལེགས་སྐྱེས།
བར་ཐག་ཅིག་ནན་གྱིས་བརྒལ་རྗེས།
གནམ་ས་དང་ཕ་མའི་ངོ་བོ་ཡུན་གྱིས་མཐོང་།
ཟླ་ལྔ་སོན་པའི་གཅེས་ཕྲུག
ཡོད་ཚད་ཀྱི་དབྱེ་མཚམས་ཏེ།
དགའ་སྐྱོ་འདྲེས་མའི་བགྲོད་ཤུལ་ལ་ཕྱི་མིག་བལྟ་དུས།
མེ་ལོང་ངོས་ཀྱི་ས་རྡུལ་ལས་རང་ཡང་འཚོལ་དཀའ།།
ལྷ་མཚོ། བཀྲ་ཤིས་མཚོ།
ལུང་ཕུགས་གཉིས་ན་དལ་མེད་དུ་བཞུར་བའི་ཆུ་ཕྲན།
ཐོས་བྱུང་ངམ།
ངའི་ཡིད་སྨོན་གྱིས་གྱེར་བའི་ལྷུང་སྒྲ།
ཐོས་བྱུང་ངམ།
ངས་ལག་ཟུང་གིས་བཏེགས་པའི་མེ་ཏོག
ད་དུང་ངའི་སྙིང་ཁོང་ན་གཏན་དུ་གསོན་པའི་གཅེས་ཕྲུག
(1996 ལོའི 《 སྦྲང་ཆར》དེབ་བཞི་པ་ལས་བདམས)
11g



སོ་ལྟ་དང་གཟབ་ཉན།
【དཔྱད་པ། དབྱངས་གོ་སྒྲོལ་མར་སྙན་ངག་བརྩམས་ཆོས་དེ་འདྲ་མང་བོ་
ཞིག་མེད་མོད། མོའི་སྙན་རྩོམ་རེ་རེ་ནི་ཞོགས་དུས་ཀྱི་ཟིལ་བས་ཁེངས་པའི་རི་
སྐྱེས་མེ་ཏོག་ཅིག་དང་འདྲ་བར། དྭངས་གཙང་གི་ཁོར་ཡུག་དང་ཉམ་ཆུང་གི་
སྒེག་ཉམས་ཁྲོད་ཞི་དུལ་གྱི་སེམས་གཤིས་མངོན་ཡོད་པར་མ་ཟད། རང་གི་སྒྱུ་
རྩལ་གྱི་རང་གཤིས་དེའང་མཐོང་སླ་བ་ཡིན། དྭངས་གཙང་གི་ཚིག་སྦྱོར་དང་
རང་གོམས་དང་བསྟུན་པའི་ཐབས་རྩལ། ཞི་འཇམ་གྱི་སེམས་ཁམས་ཤིག་ལས་
ཐོན་པའི་བརྗོད་བྱའི་གཏད་གཞི་སོགས་ཀྱིས་ཐུན་མོང་མ་ཡིན་པའི་ཁྱད་ཆོས་
ཤིག་གྲུབ་ཡོད།
༩ བུད་མེད་ཚོ》ནི་མོའི་ཁྱད་ཆོས་དེ་རིགས་ཀྱི་འཐུས་ཚབ་བརྩམས་ཆོས་
ཤིག་ཡིན་པར་འདོད། “བུད་མེད་ཚོ་མཐོ་སྒང་གི་ཉི་འོད་བཞིན་ཕྱོགས་མེད་བཀྲ།
/.../ བུད་མེད་ཚོ། བུད་མེད་ཚོ་སྐྱེས་པ་ཚོའི་ལྡུམ་རར་ལྷག་གེར་འཛུམ”ཞེས་
བཞིན་སྒྲ་དུ་མས་གངས་ཅན་བུད་མེད་དག་གི་འཚོ་གནས་ཀྱི་ཁོར་ཡུག་ལྟ་བུའི་་་་
ལྷད་མེད་ཀྱི་རང་གཤིས་དག་ལྷང་ངེར་བསྟན་པ་ལས་གཞན། ང་ཚོའི་སྣང་ངོར་
མཛེས་སྡུག་གི་ངོ་གདོང་དག་ཀྱང་ཤར་འོངས་ཤིང་། དྭངས་གསལ་གྱི་དཔེ་
འཇལ་དེ་དག་ལས་དེ་ལྟ་བུའི་བུད་མེད་དག་གི་འཚོ་གནས་ཀྱི་ཁོར་ཡུག་ཀྱང་རང་
བློར་རྟོག་བཟོའི་བར་སྟོང་ཕྱེས་བྱུང་། སྔོ་ཞིང་བསངས་པའི་ནམ་མཁའ། རང་
གཤིས་མངོན་པའི་ཉི་འོད། ལྷུང་ལྷུང་འབབ་པའི་ཆུ་ཕྲན། མེ་ཏོག་སྣ་ཚོགས་
བཞད་པའི་སྤང་ཐང་། སོས་དལ་བག་ཕབ་ཀྱི་སྒོ་ཟོག བོད་ཡུལ་གྱི་རང་ཆོས་
དག་ཀྱང་མ་བོས་མགྲོན་པོ་བཞིན་རང་བློའི་སྒོ་གླེགས་རྡུང་བར་བྱེད། སྙན་ངག་
ནི་རྒྱུན་ཙམ་གྱིས་སྤྲོས་བརྗོད་དུ་མི་འགྲོ་བས། ང་ཚོས་འདི་ལས་རི་མོ་འབྲི་རྩལ་
མཐོ་དམན་ཡོད་པའི་རི་མོ་པ་གཉིས་ཀྱིས་ཉ་ཞིག་བྲིས་པ་བཞིན། དམན་པས་ཉ་
119



•བོད་ཀྱི་སྙན་ངག་གསར་བ་བདམས་དཔྱད།
དེར་གསོན་ཉམས་ལྡན་ཆེད་ཆུ་རིས་སམ་དེ་ལས་གཞན་པའི་སྤྲོས་པ་ཇི་ལྟར་བྱས་
ཀྱང་། ཉ་དེ་ཆུ་ཁར་གཡེང་བའི་བམ་གཟུགས་ཙམ་ལས་མཐོང་རྒྱུ་མེད། ་འོན་
ཀྱང་རི་མོ་པ་མཁས་པས་ཉ་རྐྱང་རྐྱང་ཙམ་ལས་གཞན་ཅི་ཡང་མ་བྲིས་ཀྱང་ང་་་་་་
ཚོས་ཉ་དེའི་ཉམས་འགྱུར་ལས་ཤོག་བུའི་ངོས་ཀུན་ཆུ་ཡིས་ཁེངས་ཡོད་པའི་་་་་༌་་
ཉམས་སྣང་སྟེར་བ་བཞིན། སྙན་རྩོམ་འདི་ལས་ཁོར་ཡུག་གི་སྤྲོས་བརྗོད་ཅི་ཡང་
མ་བྱས་ཀྱང“བུད་མེད་ཚོའི”སྤྲོ་སྐྱིད་ཀྱིས་ཁེངས་པའི་བྱད་བཞིན་དང་མཛེས་སྡུག་
གི་འཚོ་གནས་མཐོང་ཐུབ། རྩོམ་མཁན་གྱིས་ང་ཚོར་མཛེས་སྣང་དེ་ལྟ་བུ་ཞིག་
སྦྱིན་ཞོར་དུ། “ཁ་བའི་ཁྲོད་ཀྱི་མེ་ཏོག་བཞིན་ནན་གྱིས་དགོད”ཅེས“བུད་མེད་
ཚོའི”སྐབས་ཐོག་གི་སྤྱི་ཚོགས་ཀྱི་གོ་གནས་དེའང་ཚིག་ཤུགས་སུ་འཁང་སེམས་་་་་
དང་བཅས་བསྟན་མོད། ཐོག་མ་ཉིད་ནས་སྤྲོ་དགས་རྨང་བཙུགས་ཟིན་པའི་སྙན་
ངག་གི་གདངས་མཚམས་དེ་ལྷུང་ལྷུང་འབབ་པའི་ཆུ་ཕྲན་ལྟར་རྒྱུན་སྐྱོང་བར།
“ སྐྱེས་པ་ཚོའི་ལྡུམ་རར་ལྷག་གེར་འཛུམ”ཞེས་འཇིག་རྟེན་ནམ་དངོས་ཡོད་འཚོ་
བའི་ཆོས་ཉིད་ཅིག་ནས་གནས་ལུགས་ཀྱིས་རམ་འདེགས་འོག སྙན་ངག་ནི་རང་
ག་བའི་འདུན་མོས་ཙམ་གྱི་མཚོན་བྱེད་དུ་མ་སོང་བར། བརྗོད་བྱའི་ཁྱབ་རྒྱུ་
དེའང་ཕྱོགས་གཞན་ཞིག་ནས་ཁྱབ་ཆེ་བར་བཏང་ཡོད་སྙམ།
སྙན་རྩོམ་འདིས་ང་ཚོར་ཕུགས་བསམ་གྱི་ཞིང་བཀོད་ཅིག་དང“བུད་མེད་་་་
ཚོའི”མཛེས་སྡུག་གི་མི་ཚེ་ཞིག་བསྟན་འདུག་ཅིང་། དེ་ལྟ་བུའི་མཛེས་སྡུག་ལ
“ནན་གྱིས་དགོད”དགོས་པའི་འཁང་སེམས་ཤིག་ཡོད་མོད། “ སྐྱེས་པ་ཚོའི་ལྡུམ་
རར་ལྷག་གེར་འཛུམ”ཞེས་པ་དེས་རང་བློར་སྤྲོ་སྐྱིད་དང་ཆོག་ཤེས་ཀྱིས་ཁེངས་་་་
པའམ་རང་གི་གནས་བབ་ལ་ཡིད་ཚིམས་པའི་འདོད་བློ་ཞིག་དང་། དེ་ལྟ་བུའི་
རྟེན་འབྲེལ་ཞིག་ལ་དྲིན་གཟོ་བའི་འདུ་ཤེས་ཤིག་ཀྱང་ཤུགས་སུ་བརྟས་འདུག །
120



སོ་ལྟ་དང་གཟབ་ཉན།
ཡིད་ཆེས་དེ་འདྲ་ནི་སྙན་ངག་ཚན་པ་གཉིས་པ《 ཁེར་བཤད》ལས་མངོན་ཐུབ་
“ངེས་མེད་ཀྱི་ཡུལ་གྲུ་འདིར།/....../ ཡོད་ཚད་མནོ་བསམ་བཏང་བའི་ད་་་་
ལྟའང”ཞེས་རང་ནུས་ལ་རང་ཚོད་ཡོད་པའི་སེམས་ཁམས་ཤིག་གིས་རང་འདུན་
གྱི་ཚོར་འདུ་ཅི་རིགས་དཀའ་ཁག་གམ་ཉེན་ཁས་ཁེངས་པའི་ཁོར་ཡུག་ཅིག་གིས་
རམ་འདེགས་འོག་བུད་མེད་ཅིག་གི་རང་གཤིས་དང་སེམས་ཆུང་གི་ཡིད་་་་
ཉམས་དེ་འོས་འཚམས་ཀྱི་དཔེ་འཇལ་དང་ལས་དབང་གཞན་ལ་བཅོལ་བའི་་་་
“ སྐྱིད་ལུག”གི་སེམས་ཁམས་ལས། “མནོ་བསམ་གྱིས་བཏང་བའི་ད་ལྟའང”ཞེས་
བཟའ་ཟླ་དང་བུས་ཕྲུག་ཁྱིམ་གཞིས་སོགས་བུད་མེད་ཅིག་གི་སྤྱིར་བཏང་གི་
ཕུགས་བསམ་གྲུབ་ཡོད་པའི་བདེ་འཇགས་ཀྱི་འཚོ་བ་དེ་ང་ཚོས་རྟོག་བཟོ་བྱ་ཐུབ་
པར་མ་ཟད། “ སུ་ཞིག་གི་འགྱིང་གླུ་ནི་ངའི་མི་ཚེ་ཡི་སྟོབས་ཤུགས་ཡིན”ཞེས་རང་
འདུན་བཅོལ་ཡུལ་དེར་འཆང་བའི་དུངས་ཞེན་ཟབ་མོ་དང་། དེས་ཅི་བྱས་ལས་
ཀུན་ངལ་མེད་ལྷུན་གྲུབ་ཏུ་རྫོགས་པར་སྨོན་པའི་རེ་འདུན་དེའང“མཛངས་མ་་༌་
ཞེས་པའི་རང་བབ་ལས་གཟུགས་ཅན་བཞིན་དུ་མངོན་ཡོད་པ་རེད། དེ་ལྟ་བུའི་
སེམས་ཁམས་ཤིག་ལས་མོའི་ལུས་སེམས་གཉིས་ཐད་ནས་བསླངས་པའི་དྲིན་་་་་་་
གཟོའི་འདུ་ཤེས་དེའང་ང་ཚོས་རྟོགས་སླ་བ་ཡིན། །
“ངེས་མེད་ཀྱི་ཡུལ་གྲུ”ཞིག་ཏུ་གར་འགྲོ་འདིར་འོང་མེད་པའི་ཟང་ཟིང་གི་་
སེམས་ཁམས་དེ་དང་། དཀའ་ཁག་གང་ལ་གཏད་ཀྱང“ངག་འཛེར་འཛེར་དུ”
མིང་ནས་འབོད་ཡུལ་ཡོད་པའི་ཡིད་ཡུལ་གཉིས་ལས། སྙན་ངག་པའི་སྐབས་ཐོག་
གི་སེམས་འགྱུ་མཐོང་བ་ལས་གཞན། བདེ་སྐྱིད་ཅིག་གི་ཀློང་དུ་རོལ་ཡོད་པའི་
མོའི་རང་གཟུགས་ཀྱང་གང་དགར་དུ་སློང་སྐྲུན་བྱེད་ཐུབ་པ་ཡིན། དེར་མཐུད་
121



བོད་ཀྱི་སྙན་ངག་གསར་བ་བདམས་དཔྱད།
དེ་དྲིན་གཟོ་དེའི་ཆེད་ཕུལ་པའིལེགས་སྐྱེས》དེའང་དངོས་པོའི་རྟེན་འབྲེལ་་་་་
ཙམ་དུ་མི་འགྲོ་བར་སྒྱུ་རྩལ་བློས་བསླང་གི་མཇུག་འབྲས་སུ་མངོན་ཡོད་པ་ཡིན། །
“ བར་ཐག་ཅིག་ནན་གྱིས་བརྒལ་རྗེས། / གནམ་ས་དང་ཕ་མའི་ངོ་བོ་ཡིན་་་་་
གྱིས་མཐོང”ཞེས་བུད་མེད་ཅིག་ལ་མཚོན་ན་སྤྱིར་བཏང་དུ་ཁྱིམ་ཐབ་སྒྲིག་པ་ནི་་་
འཚོ་བའི་བརྒྱུད་རིམ་ཁྲོད་ཀྱི་སྟ་གོན་དུ་མངོན་ན། བུས་ཕྲུག་གི་ལས་སྐལ་ཐོབ་པ་
ནི་འཚོ་བའི་ངོ་བོའི་ཐད་ཀྱི་འཕེལ་འགྱུར་ཡིན་པས་དེ་ནན་གྱིས་བརྒལ་པ་ཅི་མ་་༌་
ཡིན། ཕ་མའི་ཚེགས་མེད་ཀྱི་བྱམས་སྐྱོང་ལས་ཐར་བའི་རང་གནས་དང་སླར་རང་
གི་བྱམས་སྐྱོང་ལ་བརྟེན་དགོས་པའི་བུས་ཕྲུག་ལས། ང་ཚོ་སུ་ཡིན་ཀྱང་རང་གི་
བུས་ཕྲུག་ལས་དྲིན་ཆེན་ཕ་མ་ཞེས་པའི་མིང་ཚིག་དེར་རིན་ཐང་ག་འདྲ་ཡོད་པ་་་་
འཇལ་ཐུབ། སྙན་ངག་པ ས་འཚོ་བའི་ཆོས་ཉིད་ཅིག་དང་རང་སེམས་ཀྱི་ཕུགས་
སུ་བསྐུངས་པའི་སྤྲོ་སྣང་དེའང་རང་གི་ཐོབ་སྐལ་དུ་གྱུར་པའི་བུས་ཕྲུག་ལས་ཕྱིར་
མཚོན་ཡོད། “ཟླ་ལྔ་སོན་པའི་གཅེས་ཕྲུག ༼ ཡོད་ཚད་ཀྱི་དབྱེ་མཚམས་ཏེ”ཞེས་
བུད་མེད་ཅིག་གི་འཚོ་བའི་བརྒྱུད་རིམ་དེ་བསླངས་ཤིང༌། དགའ་སྐྱོ་འདྲེས་མའི་
བགྲོད་ཤུལ་ལ་ཕྱིར་ལྟའམ་བསམ་བློ་རེ་བཏང་ན། དེང་གི་རང་གནས་ལ་འཆང་
བའི་ལྟ་ཚུལ་ཅི་རིགས་དེ་ཟོར་ཡངས་ཤིང་འགྲོས་མཉམ་པའི་ཚིག་སྦྱོར་ལས“ལྷ་་་་
མཚོ། བཀྲ་ཤིས་མཚོ”ཞེས་གྲོགས་མོར་བུ་སྐལ་ཐོབ་པའི་འཕྲིན་བཟང་དེ་ཡང་
ཐད་ཀར་དུ་མ་བརྗོད་པར། “ལུང་ཕུགས་གཉིས་ན་དལ་མེད་དུ་བཞུར་བའི་ཆུ་
ཕྲན”ཞེས་གྲོགས་མོའི་རང་གཤིས་སྟོན་པའམ་ཕན་ཚུན་བར་གྱི་བརྩེ་དུང་་་་་་་་
བརྗོད་པ་ཅི་ཡིན་ཆ་མི་འཚལ་མོད། ཀློག་མཁན་ཞིག་ལ་མཚོན་ན་རོལ་མྱོང་གི་
བར་སྟོང་བརྗོད་དུ་མེད་པ་ཞིག་སྦྱིན་ཏེ། “ ཐོས་བྱུང་ངམ”ཞེས་ཕ་རོལ་བོར་ངག་
སྙན་མོས་དྲིས་པ་ལས། རང་སེམས་སྤྲོ་སྐྱིད་ཀྱིས་སིམ་པའི་སེམས་ངོ་དེ་ང་ཚོས་
122



བསོ་ལྟ་དང་གཟབ་ཉན།
ངང་གིས་རྟོགས་ཐུབ། དེར་མཐུད་དེ་བུས་ཕྲུག་ལ་འཆང་བའི་བརྩེ་སེམས་དང་
བརྩེ་སེམས་དེའི་འབྱུང་རྐྱེན་བཅས་ལས་མངོན་པའི་དྲིན་གཟོའི་འདུ་ཤེས་དེའང་
མེ་ཏོག་བཞིན་སྒྱུ་རྩལ་གྱི་ཡུལ་ཁམས་སུ་བཞད་འདུག་པར་སྙམ། །
དབྱངས་གོ་སྒྲོལ་མའི་སྙན་ངག་གང་ལ་བལྟས་ཀྱང་ཞི་དུལ་བག་ཡོད་ཀྱི་ཚིག་
སྦྱོར་ལས་རང་གཤིས་ཀྱི་ཉམས་སྣང་མངོན་ཡོད་ལ། དེ་ལྟ་བུའི་སེམས་ཁམས་
ལས་ཐོན་པའི་བརྗོད་བྱའི་སྒྱུ་རྩལ་དུ་ང་ཚོས་མཐོང་བ་ནི་མངོན་ཆུང་གི་དྲིན་་་་་
གཟོའི”སྣང་བརྙན་ཞིག་ཡིན། སྙན་ངག་ཚན་པ་འདི་གསུམ་ག་བརྗོད་དོན་གྱི་ཕྱི་
ཚུལ་ཐད་ནས་མངོན་སུམ་འབྲེལ་མེད་དུ་སྣང་ཡང་། ཞིབ་ཏུ་བལྟས་ན་ཚན་པ་
གསུམ་པོ་ནི་བུད་མེད་ཅིག་གི་རང་འདུན་ལས་མངོན་པའི་བདེ་སྐྱིད་ཅིག་གི་ཚད་
ཐིག་དང་བག་ཡོད་ཀྱི་སེམས་གཤིས་ཤིག་སྟེ། འདིར་སྤྱི་ཚོགས་ཀྱི་རྒྱབ་ལྗོངས་
ཡོད་པ་སྨོས་མེད་ཡིན་མོད། ཤུགས་སུ་བོད་ཀྱི་རིག་གནས་གོམས་གཤིས་ལས་
གྲུབ་པའི“མཛངས་མའི”ཡོན་ཏན་ལྡན་པར་མ་ཟད། “བདག་མོ”ཞི་འཇམ་ཞིག་
གི་སྣང་བརྙན་ཡང་མཐོང་ཐུབ། དེར་བརྟེན“དྲིན་གཟོའི”འདུ་ཤེས་དེ་སྙན་རྩོམ་
གསུམ་གའི་བར་གསེབ་ཏུ་གནས་ཤིང་ཚིག་དོན་གྱི་འཕེལ་འགྱུར་དང་བསྟུན་ཏེ་་་་
སྙན་རྩོམ་ཚན་པ་གསུམ་ཀའི་ཚོར་འདུའི་སྦྲེལ་བྱེད་ཀྱི་སྲད་བུར་གྱུར་པ་ལས་
གཞན། ཚིག་རིས་ཀྱིས་ཚུལ་འཆོས་ཙམ་དུ་མ་སོང་བར་སྙན་ངག་པའི་ནང་
སེམས་ཀྱི་སྤྱོད་པ་ཅིག་གི་རང་མདངས་སུའང་མངོན་ཡོད་པར་སྙམ།



•བོད་ཀྱི་སྙན་ངག་གསར་བ་བདམས་དཔྱད།
རྨ་ཆེན་གངས་རི།
གཟུངས་ཕྱུག་སྐྱིད།
རྨ་ཆེན་གངས་རི། བདག་གི་མཁའ་དབྱིངས་མཐོན་པོར་
འདེགས་པའི་ཀ་བ་ཇི་བཞིན།
བདག་གི་ཁོར་ཡུག་དང་མཐོང་ལམ་གསལ་བར་བྱེད་པའི་ཉི་
འོད་ཇི་བཞིན། །
ངས་དགུན་དུས་ཧྲིལ་བོ་ཞིག་གི་བསམ་གཞིག་ཁྲོད་ནས་ཁྱོད་
ཀྱི་གཏན་ཚིགས་ཚོར། །
ངས་རྒྱུ་སྐར་འཁྲིགས་པའི་མཚན་ལྗོངས་ཤིག་གི་མཛུབ་རྩེ་ནས་
ཁྱོད་ཀྱི་འཛུམ་མདངས་རྙེད། །
རྨ་ཆེན་གངས་རི། བགྲང་བྱ་ཁྲི་ཕྲག་གི་སྦས་སྐུང་ཟབ་མོ་ཁྱོད་
ཀྱི་རྫ་སྲུབས་ནས་འཕྱུར་ཞིང་།
དཔའ་བོའི་གཡུལ་འཁྲུག་གི་མཛད་རྗེས་ཟླུམ་པོ་ཁྱོད་ཀྱི
པང་ནས་བཞུར།།
རྨ་ཆེན་གངས་རི། འབྲོང་རྒོད་རུ་དམར་གྱིས་བཙན་རྫོང་
བཟུང་སའི་རྫ་ཁོག་དོག་པོ། :
ཁ་དཀར་རྐྱང་གིས་བང་རྩལ་འགྲན་སའི་སྤང་ལྗོངས་ནེམ་མོ།
ཉི་མ་དབུ་ཐོད་དུ་འཆང་ཞིང་ཟླ་གཞོན་ཕྲག་གོང་ལ་བསུས་པའི་
12



སོ་ལྟ་དང་གཟབ་ཉན།
དཔའ་རྒོད་མཆོར་རོ། །
ཁྱོད་ཀྱི་རྟོགས་བརྗོད་དང་རེ་སྨོན་ཡོད་ཚད།
རྨ་ཀླུང་རིང་མོའི་རོལ་དབྱངས་ཀྱིས་ཁྱེར་ཏེ།
ཞི་བདེ་རྒྱ་མཚོར་ལེགས་སྐྱེས་སུ་ཕུལ་པ་ཡང་སྒྲོ་འདོགས་མིན། །
ཁྱོད་ཡོད་པ་ནས་བཟུང༌། །
ཆོས་རྒྱལ་མེས་དབོན་གྱི་བང་སོ་ང་ཡི་སྙིང་ཁོང་ནས་འབུར་ཅིང་།
ཁ་བའི་དར་རྒུད་ཀྱི་རྨ་ཁ་ང་ཡི་རུས་གཏིང་ནས་རིམ་
བཞིན་འཕག
རྨ་ཆེན་གངས་རི། ངའི་ཡིད་ཀྱི་མཆོད་ཁང་ན་འབར་
བའི་མར་མེ་སེར་པོ།
ངའི་མིག་གི་མཁའ་དབྱིངས་སུ་བཀྲ་བའི་མེ་ཏོག་དཀར་པོ།
ཁྱོད་མཐོང་བས་བདག་གི་ཕུགས་བསམ་གྱི་འཇིག་རྟེན་
ནི་ལྗང་ཞིང་སྣུམ་པར་གྱུར།
བདག་གི་སྨོན་ལམ་གྱི་ཁ་བཏགས་ལ་རྩུབ་རེག་བྲལ།
རྨ་ཆེན་གངས་རི། བདག་གི་ཚེ་སྲོག་གི་བཞུར་རྒྱུན་
དྭངས་མོ་ཡ།
ངས་ནམ་ཡང་ཁྱོད་ལ་སྙན་ངག་གི་བདེན་དཔང་བརྗོད།
ངས་ནམ་ཡང་ཁྱོད་ཉིད་དབུ་ཐོད་ཀྱི་ཞྭ་བཞིན་བཀུར། །
རྨ་ཆེན་གངས་རི། ཁྱོད་ཉིད་ནམ་ཡང་ཁོ་མོའི་ཡིད་ཀྱི་
སྐྱེད་ཚལ་དུ་བརྟན་པོར་བཞུགས་རོགས།
(1997 ལོའི 《 སྦྲང་ཆར》དེབ་གཉིས་པ་ལས་བདམས)
125



བོད་ཀྱི་སྙན་ངག་གསར་བ་བདམས་དཔྱད།
【དཔྱད་པ） རྨ་ཆེན་གངས་རི་ནི་སྙན་ངག་གི་འཇིག་རྟེན་ཞིག་དང་། །
རང་བྱུང་ཁམས་ཀྱིས་མི་ཡུལ་ལ་ཕུལ་བའི་འགྲན་མེད་ཀྱི་སྒྱུ་རྩལ་ཞིག་ལས་གཞན།
“ ས་བཅུ་བ་ཐོབ་པའི་ཨ་མྱེས་རྨ་ཆེན”ཞེས་མི་ཡུལ་གྱི་ཡུལ་ལྗོངས་དེར་གཟུགས་་་་
མེད་ཀྱི་སྲོག་དབང་ཞིག་ཕུལ་པས། དེ་ནི་མཆོད་ཡུལ་ཞིག་དང་། སྙིང་སྟོབས་ཤིག
སྤོབས་པ་ཞིག་ཀྱང་རེད། གཟུངས་ཕྱུག་སྐྱིད་ཀྱིས་སེམས་རྒྱ་ཡངས་པོའི་སྨྱུག་འོག་
ལས་ང་ཚོར་གནས་རི་དེར་ཕྱོགས་གཞན་ཞིག་ནས་རོལ་མྱོང་བྱེད་པའི་ཐབས་་་་་
ལམ་བསྟན་བྱུང་།
“རྨ་ཆེན་གངས་རི། བདག་གི་མཁའ་དབྱིངས་མཐོན་པོར་འདེགས་པའི་ཀ་
བ་ཇི་བཞིན། /.../ ངས་རྒྱུ་སྐར་འཁྲིགས་པའི་མཚན་ལྗོངས་ཤིག་གི་མཛུབ་རྩེ་
ནས་ཁྱོད་ཀྱི་འཛུམ་མདངས་རྙེད”ཅེས་མོ་རང་ཉིད་ཀྱིས་དངོས་སུ་གནས་རི་དེར་
ཡུལ་སྐོར་བྱེད་པ་དང་མིག་གི་སྤྱོད་བྱར་མ་གྱུར་ཀྱང་། དེར་ཡུན་རིང་སྨོན་པ་དང་
བརྗོད་འདུན་ཞིག་གི་རྟེན་གཞིར་བསླངས་ཡོད་ཕྱིར། སྐབས་འདིར་རང་ཚོར་དུ་
གནས་རི་ཞིག་གི་ཡུལ་བཀོད་ལ་ཡིད་སྤྲུལ་ལས་བྱུང་བའི་སྤྲོ་སྣང་ཙམ་དུ་མ་བསྒྱུར་
པར། རང་སེམས་ཀྱི་སྤོབས་པ་ཞིག་གི་སྔོན་འགྲོ་རུ་བསྒྲིགས་པས་སྙན་ངག་ལ་
ཡིད་ཡུལ་ཆེན་པོ་ཞིག་གིས་རམ་འདེགས་ཐོབ་པས། མི་སེམས་ལ་ཚོར་སྣང་གསར་
བ་ཞིག་སྟེར་བར་མ་ཟད། རྩོམ་མཁན་གྱི་སྤོབས་གདེང་དེའང་རང་ག་བའི་མོ་
སྨན་ཞིག་གི་སེམས་འགྱུ་མིན་པས། ཀློག་མཁན་གྱི་ཐོག་མའི་ཚོར་སྣང་དུའང་ཡུལ་
བཀོད་ཅིག་གི་བརྗིད་སྣང་ཞིག་དང་། སེམས་ཁམས་ཤིག་གི་རང་གཟུགས་དེ་རྩོམ་
མཁན་དང་འདྲ་བར་ང་ཚོས་རང་འགུལ་དུ་མཐོན་པོར་བཏེགས་པའི་ཡིད་ཡུལ་
དེ་ལས་མཐོང་ཐུབ་པ་ཡིན།
“ རྨ་ཆེན་གངས་རི། བགྲང་བྱ་ཁྲི་ཕྲག་གི་སྦས་སྐུང་ཟབ་མོ་ཁྱོད་ཀྱི་རྫ་སྲུབས་
126



སོ་ལྟ་དང་གཟབ་ཉན།
ནས་འཕྱུར་ཞིང་། / / ཁ་བའི་དར་རྒུད་ཀྱི་རྨ་ཁ་ང་ཡི་རུས་གཏིང་ནས་རིམ་
བཞིན་འཕག” སྤྱིར་ཡུལ་ལྗོངས་ཤིག་ལ་བརྟེན་ནས་རང་གི་ཚོར་འདུ་བརྗོད་
པའི་སྙན་རྩོམ་མང་ཆེ་བ་ཞིག ཐོག་མར་ལྗོངས་དེའི་ཡུལ་བཀོད་ཀྱི་རྣམ་པ་དང་
གནས་ཡུལ་སོགས་བརྗོད་པ་བརྒྱུད་དེ། རང་གི་ཚོར་འདུ་ཅི་རིགས་ཕྱིར་མཚོན་
པ་ཞིག་ཡིན་ཀྱང་། སྙན་རྩོམ་འདི་དེ་ལས་ལྡོག་སྟེ་རང་གི་རྟོག་སྣང་ཁྲོད་བསླངས་
པའི་གནས་རི་དེ་ལ་། ཕྱིའི་རྣམ་པའི་ཐད་ནས་སྤྲོས་བརྗོད་ཅི་ཡང་མི་བྱེད་པར།
རང་སེམས་ཀྱི་སྤོབས་གདེང་ཞིག་ལས་བསླངས་པའི་ཚོར་འདུ་དེ་ཡུལ་དུས་ཀྱི་་་་་
བཀག་རྒྱ་ལས་བརྒལ་ཏེ། རང་སེམས་ཀྱི་བརྗོད་འདུན་ནམ་ཕུགས་རེ་དེས་རྨ་
ཆེན་གངས་རི་རང་གི་སེམས་སྟོབས་ཤིག་ལས“ ས་བཅུ་པའི”ཐིལ་ཤུགས་བྱུང་བས།
ང་ཚོས་མཐོང་བ་ནི་གཏན་ཆགས་ཀྱི་གངས་རི་ཞིག་མིན་པར། རང་སེམས་ཀྱི་བློ་
སྦྱོང་ཞིག་ལས་མངོན་པའི་སྙིང་སྟོབས་སམ་སྤོབས་པ་ཞིག་གི་རྟེན་གཞིར་གྲུབ།
མོ་སྨན་ཞིག་ལ་འདི་ལྟ་བུའི་སྤོབས་པ་དང་། རང་སྦྱོང་གི་ལམ་བུ་ཙམ་བརྒྱུད་
ནས་འོངས་པའི་སྙན་ངག་མཁན་དེར་འདི་ལྟ་བུའི་སྒྱུ་རྩལ་གྱི་ཚོར་བ་ལྡན་པ་ལ་
ང་ཚོས་ཡི་རང་ཅིས་མི་བྱེད། །
བོད་ཡུལ་ལ་མཚོན་ན་རིག་གནས་དང་རང་བྱུང་ཁོར་ཡུག་གི་དབང་གིས་རྨ་
ཆེན་གངས་རི་ལྟ་བུ་ཕར་ཞོག ཐ་ན་སྡེ་བའམ་ཚོ་བའི་གནས་ཡུལ་ཀྱི་རི་ཕྲན་
ཙམ་ལའང་བསམ་ཡུལ་ལས་འདས་པའི་དཔའ་བོའི་བྱུང་བ་བརྗོད་པའི་ལོ་རྒྱུས་
རེ་ཡོད་ངེས་ལ། དེ་དག་ནི་རྨོངས་དད་རྐྱང་རྐྱང་ཞིག་ཏུ་ངོས་འཛིན་བྱེད་པ་ནི་
རྨོངས་དད་གཞན་ཞིག་ཡིན། འགྲོ་བ་མིའི་བྱུང་འཕེལ་གྱི་ལོ་རྒྱུས་ལ་བསམ་
གཞིག་རེ་བྱས་ནའང་། དེང་གི་བརྡ་འཕྲིན་གྱི་དུས་རབས་སུ་འཚོ་བ་རོལ་བའི་མི་
རིགས་དང་རིགས་རྒྱུད་གང་ཡིན་ཀྱང་། གལ་ཏེ་ཐར་ཐབས་བྲལ་བའི་དཀའ་
127



བོད་ཀྱི་སྙན་ངག་གསར་བ་བདམས་དཔྱད། །
ཁག་ཅིག་གམ་སྲོག་གི་ཉེན་ཁའི་སྔོན་དུ། སུ་ལའང་རང་དབང་མེད་པར་རང་
རང་གི་སེམས་སུ“ ལྷ་སྒྲུང”མི་སྐྲུན་རང་བསྐྲུན་ཡིན། དེར་བརྟེན་རྨ་ཆེན་གངས་
རི་ནི་བོད་མིའི་ཡིད་སེམས་ཀྱི་གནས་རི་རྐྱང་རྐྱང་ཞིག་དང“རྨོངས་དད”ཅིག་་་་་་
མིན་པར་། ཕྱོགས་གཞན་ནས་བལྟས་ན་དེ་ནི་སྙིང་སྟོབས་དང་སྤོབས་པའི་རྟེན་
གཞི་ཞིག་སྟེ། རྩོམ་མཁན་གྱིས་མཐོང་སྣང་དེ་ལྟ་བུའི་སྒོ་ནས་རང་གི་འདོད་
འདུན་དེའང་མངོན་གསལ་དོད་པོར་གངས་རི་ཞིག་གི་བསྡུས་བརྗོད་ལས་ཕྱིར་་་
མཚོན་བྱས་འདུག་
“རྨ་ཆེན་གངས་རི། ངའི་ཡིད་ཀྱི་མཆོད་ཁང་ན་འབར་བའི་མར་མེ་སེར་པོ།
/....../ རྨ་ཆེན་གངས་རི། ཁྱོད་ཉིད་ནམ་ཡང་ཁོ་མོའི་ཡིད་ཀྱི་སྐྱེད་ཚལ་དུ་
བརྟན་པོར་བཞུགས་རོགས།” རྒྱུས་ལོན་ནི་ནམ་ཡང་ཡིད་ཆེས་ཀྱི་རྨང་གཞི་ཡིན་
པ་བཞིན། མོས་རང་གི་རྒྱུས་ལོན་ལས་བསླངས་པའི“རྨ་ཆེན་གངས་རི”ནི་སྐབས་
འདིར་ཡུལ་ལྗོངས་རྐྱང་རྐྱང་ཞིག་ལས་མངོན་པའི་དུངས་པ་ཙམ་མིན་པར། མེས་
པོའི་བརྒྱུད་རིམ་ཞིག་གི་རྒྱུས་ལོན་ལས་བྱུང་བའི་ཤེས་དད་ཅིག་དང༌། རང་
སེམས་སུ་བཙན་བཟུང་ངམ་སྲུང་སྐྱོབ་བྱེད་བཞིན་པའི་མི་རིགས་ཤིག་གི་སྙིང་་་་་་
སྟོབས་སུ་མཐོང་ནའང་འགལ་བ་མེད་པའི་ཚད་དུ་གནས། གནས་ལུགས་དེ་ལྟ་
བུའི་འོག་ཏུ་སྒྱུ་རྩལ་བརྩམས་ཆོས་ཤིག་ལ་མཚོན་ན་རང་འགན་ལེགས་འགྲུབ་་་་་
བྱུང་བར་བརྩི་རུང་བར་སྙམ། ང་ཚོས་ལོ་རྒྱུས་ལ་རྒྱུས་ལོན་བྱེད་དགོས་པའི་
དམིགས་ཡུལ་ནི། སྙིང་སྟོབས་རིགས་ཤིག་གི་ངོས་འཛིན་དང་དེའི་མུ་རྒྱུན་མཐུད་
པར་བྱེད་པ་ནི་གནད་ཀྱི་དམ་པ་ཡིན་པ་བཞིན། རྩོམ་མཁན་གྱིས“རྨ་ཆེན་གངས་
རིའི”གཟི་ཉམས་དེ་ལོ་རྒྱུས་ཀྱི་བྱུང་བ་ཞིག་གི་ཀློང་རིམ་དུ་རང་གི་ཚོར་འདུས་་་་་
བསྐྱལ་ཏེ། | བསམ་གཞིག་ཅིག་གི་སྣེ་ནས་ང་ཚོར་སྦྱིན་པའང་སྨོན་ལམ་གྱི་ཁ་
128



བསོ་ལྟ་དང་གཟབ་ཉན།
བཏགས་ལ་རྩུབ་རེག་བྲལ”དགོས་པའི་ཡིད་ཆེས་འབའ་ཞིག་ཡིན། མི་རིགས་
ཤིག་གི་ཤེས་རིག་ལས་ཐོན་པའི་དད་ཞེན་ནམ་ཡིད་ཆེས་ནི་དུས་གཏན་དུ་མི་་་་་་
རིགས་བརྩེ་དུངས་ཀྱི་ཡང་སྙིང་ཡིན་པར་མ་ཟད། མི་རིགས་ཤིག་དར་རྒྱས་སུ་
བགྲོད་བྱེད་ཀྱི་སྲོག་དབང་ཡང་ཡིན། སྙན་རྩོམ་འདི་ཡུལ་བཀོད་ཀྱི་ཁྱད་ཆོས་
རྐྱང་རྐྱང་སྤྱི་བམ་པ་ཙམ་དུ་བརྗོད་པ་ཤས་ཆེ་བའི་སྤྱི་འགྲོས་ལས་བརྒལ་ཏེ། ཡུལ་
བཀོད་ཀྱི་ཁྱད་ཆོས་དེ་རང་གི་ངོས་ཟིན་དང་སེམས་རྒྱུ་ཞིག་ལས་བསླངས་ཤིང་།
དེར་བསྟུན་ནས་རང་གི་འདོད་འདུན་ནམ་ཚོར་འདུ་དེ་སླར་ཡུལ་བཀོད་ཀྱི་ཁྱད་
ཆོས་སུ་ཞུགས་པས། སྙན་རྩོམ་དུ་ཚོར་འདུ་དང་ཡུལ་ཆོས་གཉིས་སྦྱར་པའང་
གང་ལ་གང་འཚམ་དུ་ཐོན་པས་མཛེས་དཔྱོད་ཀྱི་བྱེད་ནུས་ཅུང་བློར་འབབ་པ་རེ་
བཏོན་ཡོད་སྙམ། །
ཡང་བརྗོད་སྟངས་འདི་ལ་ཕྱོགས་གཞན་ཞིག་ནས་བསམ་བློ་རེ་བཏང་ན།
རང་འདུན་ཐད་ཀར་དུ་བརྗོད་པ་ཐལ་དྲགས་པས་རང་བབ་དང་མི་འཚམ་པའི་
འུད་ཀྱི་ཆ་ཅུང་ཤས་ཆེ་བས། བརྗོད་བྱ་གཏིང་མི་ཟབ་པའི་རྣམ་རྟོག་འཕེལ་བར་
མ་ཟད། ད་དུང་རྩོམ་མཁན་རང་ལ་སྒྱུ་རྩལ་གྱི་རང་གཤིས་གཏན་འཇགས་མིན་
པའི་གཉོམ་ཆའང་མངོན་གསལ་དུ་མཐོང་སླ་བ་ཡིན་མོད། སྒྱུ་རྩལ་བརྩམས་ཆོས་
ཤིག་གི་རིན་ཐང་ལྕི་ཡང་ནི་རྒྱ་ཆེའི་ཀློག་མཁན་ཚོས་བརྡར་ཤ་གཅོད་དགོས་པས་
འདིར་དགོས་མེད་ཀྱི་ངལ་བ་མི་བྱའོ།།



བོད་ཀྱི་སྙན་ངག་གསར་བ་བདམས་དཔྱད།
དགེ་རྒན། མཐོ་སྒང་གི་དར་ལྕོག
ཚེ་བརྟན་རྒྱལ།
ཁེར་རྐྱང་དང་དཀའ་ཚེགས་ཀྱི་ལོ་ཟླའི་ནང་། །
ང་ཚོས་ས་ཆེན་གྱི་ཐོང་ག་ནས།
རང་ལུས་འོད་སྣང་དུ་སྦར་ཏེ།
ཀ་ཁའི་གསེར་མདོག་རུམ་པའི་བྱིས་པ་ཚོར།
ཕྱིས་འབྱུང་འཇིག་རྟེན་ཞིག་གི་ལམ་སྣེ་གཏད།
མི་རབས་ཤིག་གི་སེམས་ཤུགས་དང་ལང་ཚོ།
བླ་མེད་དུ་འབར་བའི་ཆེད།
ཅི་ཞིག་ལ་རྔམ་པའི་རི་སྤྱང་བཞིན།
ང་ཚོས་ལང་ཚོ་དང་ཚེ་སྲོག་གི་རིན་ཐང་ཕུལ་ཏེ།
བྱིས་པ་ཚོར། མཛེས་སྡུག་གི་ལང་ཚོ་བསྟན།
ང་ཚོས་ཟུངས་ཁྲག་དང་རྔུལ་ཆུ་བཏོན་པའི་ཉིན་
མཚན་ནང་། །
ང་ཚོས་སྐྱེས་ཆེན་ཚོ་དཔེ་རུ་དྲངས་ནས།
བྱིས་པ་ཚོར་སེམས་ཤུགས་དང་ལ་རྒྱ་བསྐྱེད་དུ་བཅུག
ང་ཚོ་འདི་ལྟར་ན་རྒས་ཏེ། .
དཀའ་སྡུག་གི་འགྲུལ་བཞུད་ལས་ཅི་ཡང་མ་ཐོབ་ཀྱང་།
ང་ཚོ་ཕམ་མེད་འགྱོད་མེད་དུ།
130



སོ་ལྟ་དང་གཟབ་ཉན།
རི་རྩེར་འགྲེང་བའི་དར་ལྕོག་བཞིན།
ལམ་སྟོན་གྱི་དན་རྟགས་ཤིག་དང་།
མི་ཡུལ་གྱི་ཡུལ་ལྗོངས་ཤིག...
(1999 ལོའི《 སྦྲང་ཆར》དེབ་གཉིས་པ་ལས་བདམས)
【དཔྱད་པ། རང་གི་བླ་མར་བསྟོད་པ་དང་དགེ་རྒན་ལ་བསྔགས་པ་ནི་་་་་
འགྲོ་བ་མིའི་སྤྱི་མཐུན་གྱི་སེམས་གཤིས་ཤིག་སྟེ། བོད་རང་ལ་མཚོན་ན་འདིའི་
ཐད་ཀྱི་འབྲས་བུ་ནི་གཞན་གྱི་དོ་ཟླར་མི་ཡོང་བ་ཞིག་ཡིན་མོད། མེས་པོ་གོང་མ་
དག་གིས་བསྟོད་ཡུལ་གྱི་ཕྱི་ནང་གསང་གསུམ་ལ་རང་བློས་ཐེག་ཚོད་དུ་སྤྱིར་་་་་༌༌་
བཏང་གི་ཀློག་མཁན་དག་ལ་མཚོན་ན། བློར་ཤོང་ཐབས་བྲལ་བའི་གནས་ཤིག་
ནས་བསྔགས་པ་མཛད་པར་བརྟེན། དེང་རབས་པ་མང་བོ་ཞིག་གི་བློར་མ་ཤོང་
བས། མིག་མདུན་དུ“ལྷ”རུ་སྣང་ཞིང་དངོས་ཡོད་འཚོ་བའི་དངོས་གཞི་ལས་
བརྒལ་པར་སྙམ་ཕྱིར། ང་ཚོའི་སྣང་ངོར་བསྟོད་ཡུལ་དེར“ལྷའི”འདུ་ཤེས་ལས་
རང་མཉམ་གྱི་གང་ཟག་ཅིག་མིན་པའི་རྣམ་རྟོག་སྐྱེས་ལ། དེར་བརྟེན་རང་རང་
གི་རྟོག་སྣང་དུ་འུད་ཀྱི་ཆ་མང་བ་དང་བདེན་པའི་སྣང་བ་འབྱུང་ཐབས་བྲལ་པས།
རྩོམ་རིག་ངོས་ཐད་ནས་སྒྱུ་རྩལ་གྱི་ཟིལ་ཤུགས་མེད་པར་སྙམ་པ་ཡིན་ངེས། ། །
（ དགེ་རྒན། མཐོ་སྒང་གི་དར་ལྕོག》ཅེས་པའི་སྙན་རྩོམ་འདི་རྒྱུན་ལྡན་
འཚོ་བའི་དངོས་གཞི་ལས་མགོ་བརྩམས་ཏེ། རང་སྣང་གི་མྱོང་བ་དང་རང་གི་
ངོས་ཟིན་དེ་སྙིང་སྟོབས་ཤིག་གམ་སེམས་གཤིས་ཤིག ཡང་ན་ཆོད་སེམས་ཤིག་
ཏུ་སྦྱར་པས། ང་ཚོས་མཐོང་བ་ནི་དཀའ་སྡུག་གི་ཁོར་ཡུག་ཅིག་དང་ཁེར་རྐྱང་
སྐྱབས་མེད་ཀྱི་སེམས་པ་ཙམ་མཚོན་པ་མིན་ལ། དེ་ལས་ལྡོག་སྟེ་དེ་ལྟ་བུའི་ཁོར་
ཡུག་ལས་མངོན་པའི་ཞུམ་མེད་ཀྱི་སྙིང་སྟོབས་དང་གཞོམ་གཞིག་བྲལ་བའི་སྤོབས་
131



• བོད་ཀྱི་སྙན་ངག་གསར་བ་བདམས་དཔྱད།
པ་རིགས་ཤིག་ཡིན།།
“ཁེར་རྐྱང་དང་དཀའ་ཚེགས་ཀྱི་ལོ་ཟླའི་ནང་། /.../ ཕྱིས་འབྱུང་འཇིག་་་་
རྟེན་ཞིག་གི་ལམ་སྣེ་གཏད”ཅེས་རང་བྱུང་ཁོར་ཡུག་གི་གནས་བབ་དང་འཚོ་བའི་
གནས་སྟངས། ས་གནས་དཔལ་འབྱོར་སོགས་ཀྱི་དབང་གིས་བོད་ཡུལ་གྱི་སློབ་
གསོ་སྤྱིའི་སྤུས་ཚད་དང་རྨང་གཞིའི་སྒྲིག་ཆས་ཐད་འཕེལ་རྒྱས་མྱུར་པའི་ནང་་་༌་་
ལོགས་ས་ཁུལ་དང་སྡུར་ཐབས་མེད་པ་ཞིག་ཡིན་མོད། འོན་ཀྱང་རྩོམ་མཁན་གྱི་
བློ་ངོར་ཤར་བ་ནི“ཁེར་རྐྱང”དང“དཀའ་ཚེགས”ཀྱི་རྔམ་ཁ་དེ་ཇི་ལྟར་མཐུག་་་་་་
པའམ། རང་དང་རང་ལྟ་བུའི་གཞི་རིམ་གྱི་དགེ་རྒན་དག་ནི་དེ་ལྟ་བུའི་གནས་
བབ་ཏུ་ལྷུང་ཡང་། འདུན་མ་ཞིག་གམ་དོན་དམ་གྱི་འགན་འཁྲི་ཞིག་གིས་རྐང
བའི་རྟེན་ནི་ས་ཆེན་གྱི་ཐོང་ག་ཡིན་པའི་སྤོབས་པ་དེ་ཕྱིས་འབྱུང་འཇིག་རྟེན་ཞིག་
གི་དར་རྒུད་ལ་དཀྲིས། བྱིས་པ་ནི་མི་རིགས་ཤིག་གི་རེ་བ་ཡིན་ལ། བྱིས་པ་ནི་མི་
རིགས་ཤིག་གི་འབྱུང་འགྱུར་ཏེ། བརྗོད་སྟངས་འདི་ལྟ་བུའི་རས་གཞི་རུ་ང་ཚོའི་
སྣང་ངོར་རང་ཡུལ་གང་རུང་གི་བརྙན་རིས་ཕབ་འདུག་པར་མ་ཟད། རྩོམ་མཁན་
གྱིས་དཀའ་སྡུག་གི་ཁོར་ཡུག་ཅིག་སློང་སྐྲུན་བྱས་ཐོག ཡིད་ཡུལ་ཆེན་པོ་ཞིག་གི་
གནས་ནས་མི་རིགས་ཤིག་ལ་འཆང་བའི་བརྩེ་དུངས་ཤིག་དང་ཆོད་སེམས་བསྟན་
བྱུང་། །
: “མི་རིགས་ཤིག་གི་སེམས་ཤུགས་དང་ལང་ཚོ།/.../ བྱིས་པ་ཚོར། མཛེས་
སྡུག་གི་ལང་ཚོ་བསྟན”ཅེས་རང་རྒྱུད་ཀྱི་རྟོགས་པ་ལས་བསླངས་པའི་སྙིང་སྟོབས་
དང༌། སྙིང་སྟོབས་དེ་ལས་འོངས་པའི་འགན་འཁྲིའི་སེམས་འདུན་ཡོད་ཚད་ལ་
ལང་ཚོ་དང་ཚེ་སྲོག་གི་རིན་ཐང་དབུལ་དགོས་ཀྱང་། འགྱོད་མེད་ཀྱིས་སྦྱིན་པ”
འདི་དོན་དམ་དུ་ང་ཚོའི་འཚོ་བའི་དངོས་གཞི་ལས་བྱུང་བའི“ སྦྱིན་པའི་ཕ་རོལ་
132



• སོ་ལྟ་དང་གཟབ་ཉན།
དུ་བྱིན་པ”ཞིག་མིན་ནམ། མི་རིགས་ཤིག་གི་བྱུང་འཕེལ་གྱི་ལོ་རྒྱུས་ནི་དོན་དམ་
དུ་རིག་གནས་ཀྱི་བྱུང་འཕེལ་དང་། རིག་གནས་དེ་ལས་ཐོན་པའི་སྙིང་སྟོབས་
ཤིག་གི་བྱུང་འཕེལ་ཡིན་ཙ་ན། སློབ་གསོ་ནི་མི་རིགས་དར་རྒུད་ཀྱི་རྨང་གཞི་སྟེ། །
ངོས་ཟིན་དེ་ལྟ་བུའི་ཤེས་རྟོགས་ལས་ང་ཚོས་འདི་རུ་མཐོང་བ་ནི་མི་རིགས་ཤིག་
གི་བླ་སྲོག་དང་རེ་བ་ཡིན། སྤྱིར་འདི་ལྟ་བུའི་བརྗོད་སྟངས་དང་དཔེ་འཇལ་ནི་
གནའ་དེང་གི་དམངས་གཞས་གང་རུང་ཞིག་ཏུ་ལག་པ་བསྲིངས་ཙམ་གྱིས་སྐྱེ་་་་༌་
གང་ལེན་ཐུབ་མོད། སྙན་ངག་ནང་ངོས་ཀྱི་སེམས་ཤུགས་ཀྱིས་ཀློག་མཁན་སུ་
ཡིན་ཀྱང་རྒྱུན་མཐོང་གི་མི་སྣ་དེ་དག་ལ་གོ་བ་གཞན་ཞིག་མི་ལེན་རང་ལེན་ཡིན།
འདི་ལྟ་བུར་ད་བཟོད་སྙན་ངག་གི་ཟིལ་ཤུགས་ཞེས་བརྗོད་པར་ངེས།
དགེ་རྒན་ཞིག་གི་མི་ཚེ་ནི་གཞན་སྐྱོང་གི་མི་ཚེ་ཞིག་དང་རང་ཤོར་གྱི་ལས་་་་་་
དབང་ཞིག་ཡིན། སྤྱི་ཚོགས་ཕྱོགས་ལྷུང་གི་ལྟ་ཚུལ་དང་ཕྱི་ངོས་ཀྱི་ཆེས་ཕལ་བའི་
འཚོ་བའི་རོལ་སྟངས་བཅས་ཀྱིས“དཀའ་སྡུག་གི་འགྲུལ་བཞུད་ལས་ཅི་ཡང་མ་་་་་
ཐོབ་ཀྱང་། མི་ཚེའི་གང་རུང་གི་རིན་ཐང་ནི་རང་རང་གི་ལས་གནས་གང་རུང་
དུ་སྤྱི་ཚོགས་དང་མི་རིགས་ཤིག་ལ་ཕན་པ་ག་འདྲ་སྒྲུབ་པའི་ཚད་ལས་འཇལ་ཐུབ་
ཕྱིར། ང་ཚོས་འདི་ལྟ་བུའི་དགེ་རྒན་དག་གི་སྟེང་དུ་རིན་ཐང་འདི་ཙམ་ཞེས་ཚད་
འཇལ་ཐབས་བྲལ་ལ། དེ་དག་ལ་འབབ་འོས་པའི་གོ་གནས་དང་འབྱོར་ཕྱུག །
བརྩི་བཀུར་སོགས་གནས་སྐབས་ཀྱི་ཁོར་ཡུག་འདི་ལྟ་བུ་ཞིག་ཏུ་མངོན་འགྱུར་་་་་
བྱེད་ཐབས་མེད་མོད། འགྲོ་བ་མིའི་ཤེས་རིག་གི་འཕེལ་ཁ་འདིར་གཞིག་ན།
ཕྱིས་འབྱུང་གི་འཇིག་རྟེན་ཞིག”ཏུ་ང་ཚོས་ཀྱང“ ས་ཆེན་གྱི་ཐོང་ག”ནས་དྲན་་་་་
གསོ་བྱེད་ངེས་པའི་གདེང་ཚོད་ཅིག་ཁོ་ཚོའི་སྤྱོད་སྟངས་ལས་མངོན་ཡོད་པ་ཡིན།
རྩོམ་མཁན་གྱིས་དཀའ་སྡུག་གི་ཁོར་ཡུག་ཅིག་ནས་མི་རབས་ཤིག་གི་བློ་
133



• བོད་ཀྱི་སྙན་ངག་གསར་བ་བདམས་དཔྱད།
སྤོབས་བཏོན་ཞིང་། དེར་བསྟུན་ཏེ་འགན་འཁྲིའི་སེམས་པ་ཞིག་ལས་སྤྱི་ཚོགས་
ཡོངས་ཀྱི་ལས་གནས་དེའི་གནས་བབ་དང་བོད་སྤྱིའི་སློབ་གསོར་ངོས་ཟིན་ཐོབ་་་
པར་རེ་བཞག་འཆང་བས། བརྗོད་བྱའི་ཐད་ནས་ཀྱང་རང་གི་སྐད་ཅིག་མའི་
ཚོར་འདུ་དང་བློ་སྤོབས་བཏོན་ཙམ་མ་བྱས་པར། ཟུར་གཞན་ཞིག་ནས་མི་
རིགས་ཤིག་གི་ལས་དབང་ལའང་འཁུར་སེམས་ཀྱིས་ལྕི་བར་བྱས་འདུག ལྷག་
པར་དུ་མཐའ་མཇུག་གི“རི་རྩེར་འགྲེང་བའི་དར་ལྕོག་བཞིན།/ ལམ་སྟོན་གྱི་དན་
རྟགས་ཤིག་དང༌།༼ མི་ཡུལ་གྱི་ཡུལ་ལྗོངས་ཤིག ......”ཅེས་མི་ཚེ་ཞིག་ལ་འཆང་་་་
བའི་ཆོད་སེམས་དེ་རང་སེམས་སུ་ཕྱི་བཀོད་ཀྱི་ཡུལ་ལྗོངས་སུ་བསྒྱུར་པས། ཀློག་
མཁན་ལ་འཆར་རྟོག་གི་བར་སྟོང་ཕྱེས་པར་མ་ཟད། བར་སྟོང་དེ་ལས་ཡིད་སྤྲུལ་
གང་རུང་བྱ་ཐུབ་པའི་མཛེས་སྡུག་མུ་མེད་ཀྱི་རྒྱུན་བསྲིངས་འདུག དེ་ལྟ་བུའི་
ཡིད་ཡུལ་ལས་བྱུང་བའི་ཕྱི་བཀོད་དེས་ཀློག་མཁན་ལ་སྒྱུ་རྩལ་བདེན་སྣང་གི་ཚོར་
རྟོག་སྦྱིན་པ་ལས་གཞན། ང་ཚོ་རང་གི་གནས་བབ་སམ་ཁོར་ཡུག་ལ་བརྟག་
གཞིག་བྱེད་བཞིན། ། རང་ལའང་བློ་སྤོབས་དེ་ལྟ་བུ་ལྡན་འོས་སོ་སྙམ་པའི་འཚོ་
བའི་ཉམས་སྣང་གིས་ཕྱུག་པའི་སྒྱུ་རྩལ་གྱི་འདྲེན་ཤུགས་ལྡན་པར་སྙམ།
13



• སོ་ལྟ་དང་གཟབ་ཉན།
ང་དང་མེས་པོའི་སེམས་བསྐྱེད།
གངས་ཞུན།
ཟང་ཟིང་གི་འདི་སྣང་།
དཀའ་ཁག་གི་མི་ཚེ།
ངལ་དུབ་ཀྱི་འགྲོ་བ།
ཀྱེ་མ། སྐྱོ་ལྷང་ལྷང་གི་
སྐྱོ་ལྷང་ལྷང་གི་འཇིག་རྟེན་འདི་ན། །
ད་དུང་། ངའི་ཅི་ཞིག་ལུས་ཡོད།
ང་ད་དུང་ཡང་། ，
སྐར་ཆ་རེ་རེར་རེ་སྒུག་གིས་འཚོ་ཞིང་།
སྐྱེ་བ་རེ་རེར་ཧུར་བརྩོན་གྱིས་བསྐྱལ་ནས།
ནམ་ཟླ་སྐར་མ་ཙམ་གྱི་དུས་སུའང་།
ངས་སྔར་བཞིན།
སེམས་ཅན་གྱི་ལུས་ཁམས་སུ་འགྲེ་ལྡོག་ཡང་ཡང་རྒྱག་ཅིང་། །
ཟུང་འཇུག་མར་མེ་ཙམ་གྱི་དུས་ནའང་།
ངས་སྔར་བཞིན། །
འགྲོ་དྲུག་གི་རྒྱལ་ཁམས་སུ་འོ་དོད་ལྷང་ལྷང་
འབོད་དགོས་སམ། །
ཨུ་ཧུ། སྤྱན་རས་གཟིགས། །ལ་
འགྲོ་བའི་ཁམས་ནས།
135



བོད་ཀྱི་སྙན་ངག་གསར་བ་བདམས་དཔྱད།
ངས་མ་མྱངས་པའི་ཚ་གྲང་མེད་ལ།
སྣང་བའི་ཡུལ་ནས། །
ངས་མ་བརྒྱུད་པའི་གཏམ་རྒྱུད་མེད།
ཨུ་ཧུ། སྤྱན་རས་གཟིགས།
ད་ལྟ་ངའི་ལུས་སེམས་རྨ་ཁས་ཁྱབ་ཅིང་།
ད་ལྟ་ངའི་བླ་སྲོག་ན་ཟུག་གིས་བཟུང་ཚར་བས། །
ངའི་འཇིག་རྟེན་ན།
ཁྱོད་ཉིད་ཐེག་པའི་རི་བོ་མེད་ཅིང་། །
ངའི་ཕ་ཡུལ་ན། །
ཁྱོད་ཉིད་བཀྲུ་སའི་གཙང་ཆུ་དཀོན་ཕྱིར། །
ང་། ཕྱིར་འོང་འདོད། །
ཨུ་ཧུ། སྤྱན་རས་གཟིགས།
ང་དངོས་གནས་ཕྱིར་འོང་འདོད།
ས་འདི་ན་ངའི་ཅི་ཡང་མི་འདུག །
ང་། གཙང་དག་ཡང་དག་གི་
ཕྱི་གསལ་ནང་གསལ་གྱི།
འུ་གཉིས་ཁོ་ནར་དབང་བའི་ཕ་ཡུལ་དུ་ཕྱིར་འོང་འདོད།
ཕ་མ། བཟའ་ཚང་། བུས་ཕྲུག་
འཇིག་རྟེན་ན་བརྩེ་བའི་སྙིང་བོ་ཡོད་ཚད། །
རང་དང་ངོ་བོ་གཅིག་གི་ཚུལ་དུ། །
འཇམ་ཅག་གེར། །
འུ་གཉིས་ཀྱི་ཕ་ཡུལ་དུ་འཁྲིད་འདོད་ཅིང་། །
བྱ་བྱིའུ། འབའ་འབུ། གཅན་གཟན། །
136



སོ་ལྟ་དང་གཟབ་ཉན།
འཁོར་བ་ན་ཆེས་སྡུག་བསྔལ་བ་མཐའ་དག་
རང་དང་རྟེན་འབྲེལ་གཅིག་གི་དབྱིངས་སུ།
ཁ་རོག་གེར། འུ་གཉིས་ཀྱི་ཕ་ཡུལ་དུ་འཇོག་འདོད། །
ཐ་ན། བུ་གསོད་ཀྱི་ཤ་པ་ཡིན་ཀྱང་།
སྙིང་རྗེའི་ཕྱག་རྒྱ་ཐེངས་གཅིག་ཏུ་བཟླུམས་ནས།
གཙང་དག་ཡང་དག་གི་
ཕྱི་གསལ་ནང་གསལ་གྱི།
འུ་གཉིས་ཁོ་ནར་དབང་བའི་ཕ་ཡུལ་དུ་ཕྱིར་འོང་འདོད།
ཨུ་ཧུ། སྤྱན་རས་གཟིགས།
ང་ཕྱིར་འོང་འདོད།
ང་རྒྱལ་སྲས་ཤིག་ཏུ་སྤྲུལ་ནས།
ཉམ་ཆུང་གི་འགྲོ་བ་འདི་དག་ལ་མཐའ་ནས་སྐྱོང་བཞིན། །
ཕྱིར་འོང་འདོད། །
ང་དེད་དཔོན་ཞིག་ཏུ་སྤྲུལ་ནས།
ནུས་མེད་ཀྱི་སེམས་ཅན་འདི་དག་ལ་ཁ་ལོ་བྱེད་བཞིན། །
ཕྱིར་འོང་འདོད།
མཇུག་མཐར་ང་རྫི་བོ་ཞིག་ཏུ་གྱུར་ནས། །
སྐྱབས་མེད་ཀྱི་སེམས་ཅན་ཡོད་ཚད་སྲུང་བཞིན་
ཕྱིར་འོང་འདོད།
ཨུ་ཧུ། སྤྱན་རས་གཟིགས།
ང་ཞེ་ཐག་པ་ནས་ཕྱིར་འོང་འདོད།
（1997 ལོའི《 སྦྲང་ཆར》དེབ་གཉིས་པ་ལས་བདམས)
137



བོད་ཀྱི་སྙན་ངག་གསར་བ་བདམས་དཔྱད།
【དཔྱད་པ】 ཕྱིར་མཚོན་བྱེད་པ་དང་བརྩེ་དུངས་བརྗོད་པ་གཙོ་བོར་གྱུར་
པའི་སྙན་ངག་ལ་མཚོན་ན། གནད་ཀྱི་དམ་པ་ནི་མིའི་རིགས་ཀྱི་ནང་སེམས་ཀྱི་
འཇིག་རྟེན་དེ་མཛེས་དཔྱོད་ཀྱི་བྱེད་ཡུལ་བྱས་ཐོག་མིའི་རིགས་ཀྱི་སེམས་ཁམས་་་
ཕྱིར་མཚོན་པ་སྟེ། ཚོར་འདུ་དེ་བརྗོད་བྱའི་ཁྲོད་འཇོག་པ་ནི་ངོ་བོའི་ཁྱད་ཆོས་སུ་
མངོན། སྙན་རྩོམ་འདི་ལས་མི་རིགས་ཤིག་གི་བཟློག་ཏུ་མེད་པའི་སྙིང་སྟོབས་གང་
ཞིག་མཐོང་ཐུབ་པར་མ་ཟད། སྙིང་སྟོབས་དེའང་རྒྱུ་མེད་ཀྱི་འབྲས་བུ་ཞིག་མིན་
པར་རང་རིགས་ཀྱི་དངོས་ཡོད་དང་བྱུང་འདས་ལ་བསམ་གཞིག་བྱས་ན་མཐོང་་་་
ཐུབ་ཅིང་དེར་དད་མོས་ཁྱད་པར་བ་ཞིག་འབྱུང་བའི་གཞི་རུ་གྲུབ་ཡོད། རྩོམ་པ་
པོའི་སྙིང་ཁོང་རུས་པའི་སྟེང་ནས་ཐོན་པའི་དུངས་སེམས་སྙན་ངག་དེའི་སྲོག་་་་་་
རྩར་སིམ་ཞིང་། འཁོར་བའམ་འཇིག་རྟེན་འཚོ་བ་ནི་ངོ་བོའམ་རང་བཞིན་གྱི་
སྟེང་ནས་སྡུག་བསྔལ་སྣ་ཚོགས་ཀྱི་ཕུང་བོར་གྲུབ་ཅིང་། སྡུག་བསྔལ་ལས་བདེ་
བའི་རོ་བྲོ་མྱོང་ཐུབ་པ་ནི་ཆོས་ཉིད་ཅིག་ཡིན། །
“ཟང་ཟིང་གི་འདི་སྣང་།/དཀའ་ཁག་གི་མི་ཚེ། /....../”ཞེས་སྙན་རྩོམ་་་་་་
འདི་མགོ་བསླངས་པ་ནས་གདུང་སེམས་དྲག་པོ་ཞིག་གི་ལམ་སྣེ་བཟུང་སྟེ། རང་
ཉིད་ཀྱི་མི་ཚེའམ་རུས་མཐུན་གྱི་ཁོངས་མི་དག་ལ་འཆང་བའི་རེ་བ་སྟོང་ཕྲག་ཕྱིའི་
ཡུལ་ངེས་ཅན་ཞིག་གི་སྣང་ཚུལ་ལས་ཐོན་པའི་གདུང་སེམས་དེས་སྣེ་དྲངས་ཐོག
རང་ནུས་རྡུལ་ཕྲན་ཙམ་ཡོད་རུང་མི་རིགས་འདིའི་དར་རྒུད་དུ་དམིགས་པས།
“ ངས་སྔར་བཞིན། / འགྲོ་དྲུག་གི་རྒྱལ་ཁམས་སུ་འོ་དོད་ལྷང་ལྷང་འབོད་དགོས”
ཞེས་སྙིང་སྟོབས་བརྟན་པོས་རང་གིས་རང་ལ་འགྲན་སློང་བའང་རང་ག་བའི་ཁ་
གཡང་ཙམ་ག་ལ་ཡིན། དེང་སྐབས་སྤྱི་ཚོགས་ལ་ལོ་རྒྱུས་རང་བཞིན་གྱི་འཕེལ་
འགྱུར་བྱུང་བས། ལྟ་ཚུལ་ལམ་སྤྱོད་སྟོངས་སོགས་གང་ཅིའི་ཐད་ནས་འགྱུར་ལྡོག་
138



བསོ་ལྟ་དང་གཟབ་ཉན།
འབྱུང་དགོས་པའང་འཕེལ་འགྱུར་གྱི་རང་བཞིན་ཉིད་དུ་འཁུམས་མོད། ཡིན་
ནའང་དེར་ལམ་ལོག་དང་གོལ་སར་འཕྱན་པའི་ཚུལ་ཡོད་པའང་སྨོས་ཅི་འཚལ།
མི་རིགས་ག་འདྲ་ཞིག་ཡིན་རུང་རང་ཆོས་ནི་བླ་སྲོག་ཡིན། དེའི་རྒྱུད་ཀྱི་གཤིས་ཀ་
དང་སྤྱོད་སྟངས་ཀུན་གནས་བབ་དང་རིག་གནས་ཀྱི་ཁོར་ཡུག་ཁྱད་པར་བ་ལས་
འབྱུང་བས། མི་རིགས་དེའི་གང་ཅིའི་ཐད་ཀྱི་དར་རྒུད་སྣ་ཚོགས་རང་ལ་མངའ་
བའི་རིག་གནས་དེར་བརྟེན་པ་ལས་ཡན་གར་བའི་སྟོབས་ཤུགས་ལ་བརྟེན་ས་ཡེ་
ནས་མེད། རིགས་རྒྱུད་ཐད་ཀྱི་ངོས་ཟིན་དང་རིག་གནས་རྐང་སྟེགས་སུ་འཆས་ཏེ་
རྩོམ་པར་ཞུགས་ན། ད་གཟོད་འཛམ་གླིང་གི་རང་བཞིན་ལྡན་པའི་བརྩམས་ཆོས་
ཕུལ་དུ་བྱུང་བ་འབྱུང་ཐུབ། སྤྱིར་འཛམ་གླིང་གི་རང་བཞིན་ལྡན་པའི་བརྩམས་
ཆོས་ཞེས་པའང་མི་རིགས་སམ་རིགས་རྒྱུད་དེར་མངའ་བའི་ཁྱད་ཆོས་ཀུན་སྐད་་་
ཆའི་སྒྱུ་རྩལ་གྱི་ལམ་ནས་ཕྱིར་ལེགས་པར་མཚོན་ཐུབ་མིན་ལ་རག་ལས་པ་ཡིན། །
སྙན་རྩོམ་འདིའི་ནང་རྩོམ་པ་པོས་རང་རིགས་ལ་ཐོབ་པའི་ངོས་ཟིན་དང་དེའི་་་་་
རིག་གནས་ཐད་དུ་འཆང་བའི་དད་མོས་ཟབ་མོ་ཞིག་མཚོན་ཡོད་ཅིང་། ལོ་རྒྱུས་
ལ་ཕྱིར་འདང་བརྒྱབ་སྟེ་དངོས་ཡོད་ལ་གདུང་སེམས་དྲག་པོས་བསམ་གཞིག་བྱེད་
པ་དང་། བོད་རང་གི་སྲོལ་རྒྱུན་རིག་གནས་ཀྱི་གཞི་རྐང་མཚོན་བྱེད་དེ་འཕགས་
པ་སྤྱད་རས་གཟིགས་ལ་ཞུ་འབོད་བྱེད་པའི་ཚུལ་དུ“ ཨུ་ཧུ། ༼ སྤྱན་རས་གཟིགས། /
འགྲོ་བའི་ཁམས་ནས།/ ༼ང་།༼ ཕྱིར་འོང་འདོད”ཅེས་རྟོགས་སད་ཅིག་ལས་
ཐོན་པའི་དམ་བཅའ་འདི་ནི་རང་དོན་ཕྲན་བུ་ཙམ་འགྲུབ་པར་འཇོག་པའམ། །
རང་ག་བའི་ཆོད་སེམས་ཤིག་མིན་པར་ལུས་སེམས་གཉིས་ཀའི་སྟེང་ནས་རིག་་
གནས་ཤིག་གི་ཡང་སྙིང་གི་རིན་ཐང་དེར་ལག་རྙོབ་ཐེངས་ཤིག་བྱས་པ་དང༌། །
རང་ཉིད་ལ་དེའི་སྟེང་ནས་ཐོབ་པའི་ངོས་ཟིན་ཟབ་མོ་ཞིག་མཚོན་པ་དེ་ཡིན།
139



བ བོད་ཀྱི་སྙན་ངག་གསར་བ་བདམས་དཔྱད།
ཚིག་གི་ངོ་གདོང་དུ་སྐྱོ་ཉམས་ཤིག་མངོན་ཡོད་ཀྱང་ཚིག་ཤུགས་སུ་འགྱུ་བ་ནི་་་་་་
འཕྱུར་ལ་ཉེ་བའི་མེ་རི་ཞིག་སྟེ། ཚིག་གི་དབྱངས་འགྲོས་ཇེ་དྲག་དང་ཚོར་འདུ་ཇེ་
ཟབ་ཏུ་གཏོང་སླད། སཾ ཨུ་ཧུ།/ སྤྱན་རས་གཟིགས”ཞེས་ཚིག་རྐང་འདི་སླར་ཡང་
བསྐྱར་ཟློས་ཤིག་བྱས་པ་བརྒྱུད། བརྗོད་འདོད་གྱི་ཀུན་སློང་ཇེ་ཟབ་ལ་བཏང་སྟེ
“ང་དངོས་གནས་ཕྱིར་འོང་འདོད”ཅེས་ཚིག་རྙིང་མནན་ཏེ་རིགས་རྒྱུད་དམ་དེས་
སྤེལ་པའི་རིག་གནས་དེར་འཆང་བའི་དུངས་ཞེན་ཟབ་མོ་དང་། ཚིག་གི་ཤུགས་
སུ་མི་རིགས་ཤིག་གི་རིག་གནས་ཀྱི་སེམས་ཁམས་ཤིག་ཕྱི་རུ་མཚོན་པར་བྱས་་་་་་
འདུག དེ་ནི་རྩོམ་པ་པོའི་རྣམ་ཤེས་ཀྱི་གནས་མལ་དང་རང་ཉིད་སྐྱོང་བའི་དྲིན་
ཆེན་ཕ་མ་ལྟ་བུ་ཡིན། མི་རིགས་འདིའི་རིག་གནས་ཀྱི་རྣམ་པ་ཡོངས་རྫོགས་སྙན་
ངག་ཐུང་ངུ་འདིའི་ནང་མངོན་གསལ་དུ་མཚོན་ཐབས་མེད་མོད། འོན་ཀྱང་རྩོམ་
པ་པོས་ཐབས་མཁས་ཀྱིས་སྙན་ཚིག་ཁྲོད་བརྗོད་གཞིའི་བཅོལ་ཡུལ་དུ་གྱུར་པའི་་་་
ཡིད་བརྙན་དུ་མ་སྒྱུ་རྩལ་གྱིས་ཚོགས་གྲུབ་བྱས་པས། རྩོམ་པ་པོའི་ནང་སེམས་ཀྱི་
ཚོར་འདུ་དང་ཕྱི་ཚུལ་གྱི་འཚོ་བའི་ཐད་ཀྱི་བརྗོད་བྱར་ཡང(རིག་གནས་ཐད་་་་་་
ནས)ནང་དོན་ཆེན་པོ་ཞིག་བསྣན་འདུག སྙིང་རྗེ་ནི་བོད་མི་རིགས་ཀྱི་རང་
གཤིས་བླ་ན་མེད་པའམ་ཁྱད་དུ་འཕགས་པའི་ཀུན་སྤྱོད་ཅིག་ཡིན། རྩོམ་པ་པོས་
ཀྱང་བོད་མི་རིགས་ཀྱི་རིག་གནས་ཀྱི་བླ་སྲོག་གམ་སེམས་ཁམས་ཀྱི་མཚོན་བྱེད་དེ།
སྙིང་རྗེའི་རང་གཟུགས་སུ་བཀུར་པའི་འཕགས་པ་སྤྱན་རས་གཟིགས་ལ་རང་གི་
རེ་འདུན་བསྐྱར་ཞུ་ཡང་ཞུ་བྱེད་པ་དེ། དོན་དངོས་སུ་བསྡུས་བརྗོད་ཀྱི་སྒོ་ནས་
རིག་གནས་དེ་རྒྱུན་འཛིན་དང་དར་སྤེལ་བྱེད་པའི་དུས་མཚུངས་སུ། མི་རིགས་
འདི་དར་རྒྱས་གོང་འཕེལ་དུ་གཏོང་བར་ཁས་འཆེས་པའི་དམ་བཅའ་རླབས་ཆེན་
ཞིག་ཀྱང་ཡིན། མི་སུ་ཡིན་རུང་མི་རིགས་ཤིག་ལ་འཆང་བའི་བླ་མེད་ཀྱི་བརྩེ་
140



སོ་ལྟ་དང་གཟབ་ཉན།
དུངས་དེའི་འབྱུང་ཡུལ་གཙོ་བོ་ནི་རིགས་རྒྱུད་ཐད་ཀྱི་ངོས་ཟིན་ཡིན་ངེས། དད་
ཞེན་དང་ངོས་ཟིན་དེ་ལས་མི་རིགས་དེའི་ཆེད་དུ་སེམས་བསྐྱེད་བྱེད་པའང་ཆོས་
ཉིད་ཅིག་སྟེ། མཇུག་མཐར་ང་རྫི་བོ་ཞིག་ཏུ་གྱུར་ནས།/ སྐྱབས་མེད་ཀྱི་སེམས་
ཅན་ཡོད་ཚད་སྲུང་བཞིན།/....” འདི་ནི་རྣམ་ཤེས་ཤིག་གི་འཁོར་ས་དང་
རིགས་རྒྱུད་དང་རིག་གནས་ཤིག་གི་ཡང་བསྐྱར་གྱི་ངོས་ཟིན་ཡིན་ལ། འདི་ནི་
མིག་རྒྱང་རིང་བའི་སེམས་ཁྲལ་ཞིག་གི་ཕྱིར་མཚོན་ཡང་ཡིན་པས། རྫི་བོ་ལྟ་བུའི་
སེམས་བསྐྱེད་ཅེས་ཆོད་སེམས་ཤིག་གི་ཡང་སྙིང་ཅི་ཡིན་བསྟན་པ་མ་ཡིན་ནམ།
དེ་ཡང་ཨ་རིའི་སྙན་ངག་པ་ཕང་ཏེས“ སྙན་ངག་ནི་རིགས་རྒྱུད་ཅིག་གི་རེག་བྱེད་
རིགས་ཤིག་ཡིན”ཞེས་གསུངས་པ་ལྟར། སྙན་ངག་ལེགས་པོ་ཞིག་ལ་མཚོན་ན་མི་
རིགས་སམ་རྒྱལ་ཁབ་ཀྱི་དར་རྒུད་དམ་འཚོ་བའི་ཕྱོགས་སོ་སོར་ཚོར་ཤེས་དེ་་་་་་་
བསྐྱེད་དགོས་ཤིང་། དེ་དག་ལས་བསླངས་པའི་སེམས་བསྐྱེད་དམ་སེམས་ཁྲལ་
འདུ་ཤེས་ལྡན་དགོས་པ་ཐོག་མའི་ཆ་རྐྱེན་ཡིན། སྙན་རྩོམ་འདིའི་སེམས་ཁྲལ་ནི་
ཚུལ་འཆོས་ཤིག་གཏན་ནས་མིན་ལ། ཁ་གཡང་སྟོང་བ་ཞིག་དེ་བས་ཀྱང་མ་ཡིན།



• བོད་ཀྱི་སྙན་ངག་གསར་བ་བདམས་དཔྱད།
འཛིན་མའི་གདུང་དབྱངས།
ལྷ་རྒྱལ་ཚེ་རིང་།
དང་པོ།
ཆུ་ཆེན་བཞུར་ཤུལ་ན།།
གྲམ་གཞུང་ལྷང་ངེར་མངོན།
ཟླ་དྲུག་པའི་ཉི་འོད་ཀྱི་ཚ་རླབས་ཁྲོད།
ཐག་སྒྲ་དང་བཅས་རྡེའུ་གས་ཚེ།
འགྲམ་གྱི་རྩྭ་སྔོན་གསོན་པའི་རེ་ཐག་ཆད།
ངོགས་ཀྱི་རྩངས་པ་ཁུང་བུའི་གྲང་བསིལ་སྙེག
ཆུ་རྒྱུན་དེ་གྲམ་གཞུང་འདི་བརྒྱུད་ནས།
གང་དུ་བཞུར་པ་ཆ་མ་འཚལ་ཡང་།
འཁྱོག་འགྲོས་སུ་བཞུད་པའི་བ ཤུལ་ལམ་ན།
རྡོ་ཚོགས་ཀྱིས་གྲུབ་པའི་རླབས་སྔོན་མོ།
གཅིག་འཇགས་གཅིག་ལངས་ཀྱི་ཚུལ་དུ་ལུས།
རླན་གཤེར་བྲལ་བའི་མཁའ་དབུག།ས། །
གྲམ་གཞུང་གི་ཁོག་པ་འདི་རུ་འདྲེགས།
“ཆུ་གང་ན་མཆིས། ཆུ་གང་ན་མཆིས”ཞེས།
142



• སོ་ལྟ་དང་གཟབ་ཉན།
བདག་ནི་སྐོམ་པའི་གདུང་བས་རྡོ་ལ་དྲིས།
“ཆུ་བསྐམས་ནས་མི་ལོ་སུམ་ཅུ་འདས།
རྡོ་ང་ཚོ་གྲམ་པར་གཏན་ཏུ་ལུས།
ཉིན་མོ་སྐོམ་གདུང་བཟོད་བྱས་ནས།
མཚན་དུས་ཟླ་བའི་བསིལ་ཟེར་འཐུངས།”
རྡོ་རི་མོ་ཅན་ཞིག་བདག་ལ་ཕྱོགས།
རྡོ་ཡི་ལུས་ན་ཆུ་ཡི་འཁྱུད་སྦྱོར་རིས་སུ་བཀྲ།
ཆུ་ཡི་ཟིན་བྲིས་རྡོ་ཡི་ངོས་སུ་ཤར་མོར་བབས།
ཆུ་ཡི་ལོ་རྒྱུས་གོར་མ་རྡོ་ལ་གསལ།
རྡོ་ལུས་ཀྱི་ཟིན་བྲིས་ལྟར་ན།
“ཆུ་འདིའི་མིང་ལ་གཡུ་འབྲུག་ས་ཉལ་ཞུ།
ཆུ་འདི་གསོན་ཚེ་གནས་འདིའི་རྩྭ་ཆུ་བཟང་།
ཆུ་འདིའི་སྟོད་བརྒྱུད་གདོད་མའི་ནགས་ཚལ་ལགས།
རྟ་ལ་འདྲེས་པའི་རྐྱང་གི་རིགས།
བྱང་ནས་འདི་རུ་འོངས།
ལུག་དང་འདྲེས་པའི་རྒོ་བའི་གྲས།
ནུབ་ནས་འདི་རུ་ཞོགས།
ཤར་ནས་འོངས་པའི་ཁྲུང་ཁྲུང་ཁྱུ།
འདི་རུ་དགའ་མགུར་རོལ།
གནས་འདིར་འཚོ་བའི་བོད་མིའི་གླུ།
ཆུ་བོ་འདི་ཡི་རླབས་སུ་བཞུར...



•བོད་ཀྱི་སྙན་ངག་གསར་བ་བདམས་དཔྱད།
དར་གྱི་གུར་ཁང་དུ་བཞུར་ཚེ།
མཚལ་ལྟར་དམར་པའི་ཝ་མོ།
དར་ཐོག་ན་ཅི་དགར་རྒྱུག… ”
རྡོ་ཚོགས་ཀྱི་ལུས་ལ་གཏན་ཏུ་བྲིས་པའི།
ཆུ་ཡི་རྨད་བྱུང་ལོ་རྒྱུས་བཀླགས་མི་ཚར།
དེ་ལ་ཕ་གིའི་ལུང་མདོ་ནས།
ཉམ་ཐག་གཡི་དཀར་ཞིག་ཤ་ལེར་བུད།
གོམས་འདྲིས་སུ་གྱུར་པའི་འོང་ལུགས་ལས།
གྲམ་གཞུང་དུ་འཐུང་ཆུ་འཚོལ་བ་འདྲ།།
“ཝ་ཡེ་ཉམ་ཐག་གཡི་དཀར་ཅི་ཞིག་འཚོལ།”
གཡི་དཀར་རྒྱུ་མཚམས་བཞག་སྟེ།
“ཀ་ཡེ་མགོ་ནག་བོད་མི་ཁྱོད་ཀྱིས་ཅི་ཞིག་འཚོལ།”
“བདག་གིས་ཡན་ལན་བརྒྱད་ལྡན་གྱི་ཆུ་རྒྱུན་འཚོལ།”
“བདག་གིས་གྲམ་གཞུང་འདི་རུ་འཐུང་ཆུ་འཚོལ།
བདག་ཡིན་པ་ཁྲ་གོར་གཟིག་གི་རིགས།
བདག་གི་མེས་པོས་བརྗོད་ཚུལ་ལ།
གྲམ་གཞུང་འདིའི་སྟོད་བརྒྱུད་ནགས་ཀྱི་ཚལ།
ནགས་ཆེན་པོ་སྟག་གཟིག་རོལ་པའི་གནས།
ཡུལ་འདི་ན་མི་ཕྱུགས་སྐྱིད་ལ་རོལ།
ཕྱིས་སུ་མིག་རྒྱུང་མེད་པའི་མི་རྣམས་ཀྱིས།
ནགས་ཚལ་ལྷག་ལུས་མེད་པར་བཅད་དེ།
རི་ལུང་འབག་བཙོག་བྱེ་བས་མནོལ་པ་ཡིས།



•སོ་ལྟ་དང་གཟབ་ཉན།
ཆུ་བོ་གཡུ་འབྲུག་ས་ཉལ་ངང་གིས་ཡལ། །
ང་ཚོ་གཟིག་གི་འཚོ་གནས་ཡོངས་སུ་ཤོར།།
དམར་ཡག་སྟག་གི་རིགས་རྒྱུད་ཉམས་ཤིང་རྒུད།།
ཕྱོགས་འདིའི་ཞིང་འབྲོག་དབུལ་བར་གྱུར། །
འདི་ནི་ཁྱོད་ཚོའི་རིགས་ཀྱི་ངོ་ཚ་སྟེ།
ཁྱོད་ཚོའི་བཤག་ཏུ་མེད་པའི་སྡིག་ཉེས་སོ།།”
མི་ཡི་རིགས་ལ་བྲུས་པའི་ངོ་མཚང་གཏམ།
བདག་གི་གདོང་ལ་དམར་པོ་མེ་རུ་འབར།
ས་ཡི་གོ་ལར་གཏན་ཏུ་འཚོ་ཡང་།
ས་ཡི་གོ་ལར་གནོད་ཅིང་འཚེ་བ།
སྲོག་ལྡན་ཡོད་དགུའི་མཆི་མ་འཐོར།
རླན་གཤེར་བྲལ་བའི་མཁའ་དབུགས།
གྲམ་གཞུང་གི་ནང་ཁྲོལ་འདི་རུ་འདྲེགས།
འགྲམ་གྱི་རྩྭ་སྔོན་བྱེ་བས།
འགྲམ་པ་སྔས་ལ་བརྟེན།
ངོགས་ཀྱི་རྩི་ཤིང་སྐམ་པོ།
ཉི་མས་སྒྲོན་ལ་ཞེད།
ལྷོ་ནས་འོངས་པའི་ཆུ་འཛིན། །
དུ་བྲོ་ཡང་མཆི་མ་བྲལ།
སྲོན་དཀའ་བའི་མནར་གཅོད་ཀྱིས།
ང་ཡི་སྐོམ་གདུང་གི་སྡུག་ཡུས་མནན། །
རང་བྱུང་ཁམས་ལ་བཅངས་པའི་མི་ཕྱེད་དུངས་པ།



བོད་ཀྱི་སྙན་ངག་གསར་བ་བདམས་དཔྱད།
མིག་ཆུ་འདོན་པའི་རྔ་མོང་དང་བསྡོངས་ནས།
རྒྱང་རིང་གི་ལྗང་མདོག་གླིང་ག་བཙལ་ཕྱིར།
རླུང་ཆེན་ཡང་ཡང་བརྒྱུད། །
བྱེ་ཐང་མུ་མེད་བརྒལ། །
གཉིས་པ།
གདུག་རྩུབ་ཀྱི་ཧུར་སྒྲའི་ཁྲོད་དུ་རྐང་འཐུང་
ས་ལ་འགྱེལ།
ནོར་འཛིན་མ་ལ་ལངས་པའི་ཟུག་གཟེར་
ཁྲག་སྣས་དྲངས། །
སྤུ་སྡུག་འདབ་ཆགས་ཡོད་ཚད་ལྷོ་ལ་བྱེར།།
ཤ་དང་གླ་བོ་མ་ལུས་ཕྱོགས་བཞིར་འཁྱམས།
གཙང་ཆབ་ཉི་འོད་ཁྲོད་དུ་བཞུར་ལ་ཀུན་ནས་ངལ།
ཆུ་འཛིན་ས་གཞིའི་རྩི་ཤིང་སྐྱོང་ལ་ཨ་ཐང་ཆད།
བྱང་ཐང་ན་དྲག་ཏུ་ལྡང་བའི་ལྷགས་རླུང་
གིས་ཧབ་ཆ་རྒྱག
ཡུལ་ལྗོངས་འདིའི་མརྒད་མདོག་གི་གྱོན་པ་
བྱེ་ཐང་གིས་བཤུ་གྲབས་བྱེད། །
ཀྱེ་མ། གསེར་ལྡན་མའི་ཕྱག་ཟུང་གཅོད་པའི་སོག་
ལེ་ཡ། །
གཏུམ་དྲག་བདུད་ཀྱི་མཆེ་བ་ཁྱོད་ཉིད་དངོས།
146



བསོ་ལྟ་དང་གཟབ་ཉན།
འཇིག་རྟེན་གྱི་མཛེས་སྡུག་བརླག་ལ་ཁྱོད་ཉིད་རྔམ། །
མིའི་རིགས་ཀྱི་བདེ་སྐྱིད་འཇོམས་ལ་ཁྱོད་ཉིད་འཇབ།
ཀྱེ་མ།
འཁྱགས་རླུང་ཁྲོད་དུ་བྱེ་མ་ཆུ་ལྟར་བཞུར།
མིག་ཆུ་འདོན་པའི་རྔ་མོང་རྒྱང་ནས་འོངས.....
(1997 ལོའི《 སྦྲང་ཆར》དེབ་བཞི་པ་ལས་བདམས)
【དཔྱད་པ། འཛིན་མ་འདིར་དངོས་གནས་རྒས་འཁོགས་ཀྱི་ཉམས་སྣང་
མངོན། ཆུང་དུས་སུ་ཕ་མ་ཁུ་བོ་དག་གི་རྒྱབ་ལ་མ་བརྟེན་ན་བརྒལ་མི་ཐུབ་པའི་
གྲམ་ཆུ་དེ། ད་ལྟ་དངོས་གནས“ཆུ་ཆེན་བཞུར་ཤུལ་ན། / གྲམ་གཞུང་ལྷང་ངེར་
མངོན”འདུག་ལ། མེ་ཏོག་སྣ་ཚོགས་ཀྱིས་ཁེངས་པའི་ན་སྤང་དེ་དགས ཐག་སྒྲ་དང་
བཅས་རྡེའུ་གས་ཚེ།༼ འགྲམ་གྱི་རྩྭ་སྔོན་གསོན་པའི་རེ་ཐག་ཆད”འདུག ཁོར་
ཡུག་སྲུང་སྐྱོབ་བྱེད་པ་ནི་མིའི་རིགས་ལ་མཚོན་ན་རང་གི་འཆི་གསོན་ལ་རག་ལས་
པའི་གནད་དོན་གལ་ཆེན་ཞིག་ཡིན་པ་དེང་གི་སྐབས་འདིར་ང་ཚོས་རང་གནས་
ལས་ཀྱང་རྟོགས་སླ་བ་ཡིན། །
རྩོམ་མཁན་གྱིས་ཉམ་ཐག་པའི་ཡིད་ཡུལ་ཅིག་ང་ཚོ་རང་གི་དངོས་ཡོད་ཀྱི་
འཚོ་བའི་ཁོར་ཡུག་ཅིག་ལས་སློང་སྐྲུན་བྱས་ཏེ། འཚོ་གནས་ཀྱི་ཉེན་ཁ་དེ་ལོ་འདི་
དག་རིང་གི་རང་བྱུང་ཁོར་ཡུག་གི་འགྱུར་ལྡོག་ལས་ཀྱང་མཐོང་སླ་བར་བཟོས། །
ཆུ་ཆེན་བཞུར་ཤུལ་གྱི་གྲམ་གཞུང་གི་ངོ་གདོང་དང་ལོ་རེ་ནས་ལོ་རེར་རླུང་འཚུབ་
ཇེ་དྲག་ཡིན་པ་ལས་རླན་གཤེར་གྱི་མཁའ་དབུགས་བྲལ་བའི་གནས་ཡུལ་དེ་དག་
མིའི་རིགས་རང་བྱུང་ཁམས་དང“འཐབ་རྩོད”ཀྱི་བརྒྱུད་རིམ་ཁྲོད་མཐར་གཏུཊ་
147



•བོད་ཀྱི་སྙན་ངག་གསར་བ་བདམས་དཔྱད།
ན་རང་བྱུང་ཁམས་ཆེན་པོ་ནི་ཇི་འདྲའི་འཐབ་ཡ་བྲལ་ཅིང་། རྟེན་འབྲེལ་གྱི་ཆོས་
ཉིད་དེ་ལས་ཇི་འདྲའི་འགོངས་ཐབས་མེད་པ་ཞིག་རེད་ཨང་། | ཚན་རིག་གི་
འཕེལ་ཁ་ག་ཙམ་རྒོད་པ་དང་། རིག་གནས་ཀྱི་མ་ལག་ཇི་འདྲར་ཕུན་སུམ་ཚོགས་
ཀྱང་། གལ་ཏེ་འཚོ་གནས་ཀྱི་ཁོར་ཡུག་འདི་ཤོར་ན་གཞན་མཐའ་དག་ནི་ཇི་
འདྲའི་ཉམ་ཆུང་ཞིག་རེད་ཨང་། དངོས་པོའི་རྟེན་འབྲེལ་ནི་མཐར་ཐུག་གི་
གནས་ལུགས་ཀྱི་རྟེན་གཞི་ལགས་པས། རྩོམ་མཁན་གྱིས་གནས་ལུགས་དེའི་རང་
བཞིན་གཞུང་ལུགས་ཤིག་ལ་སྦྱར་ཏེ་མ་བསྟན་མོད། སྙན་རྩོམ་ཞིག་ལ་མཚོན་ན་
གནས་ལུགས་ཤིག་གམ་ཉམས་མྱོང་རྐྱང་རྐྱང་ཞིག་གི་བརྒྱུད་སྒྲོག་མིན་པས། སྙན་
རྩོམ་འདི་ལས་ང་ཚོས་མཐོང་བ་ནི་ཡུལ་ལྗོངས་ཤིག་གི་ཕྱི་བཀོད་ཀྱང་མིན། གར་
སོང་ཆ་མེད་ཀྱི་གྲམ་ཆུ་དང་རླན་གཤེར་བྲལ་བའི་མཁའ་དབུགས་སོགས་ཁོར་
ཡུག་ཅིག་གི་འཕེལ་འགྱུར་དེ་དག རྩོམ་མཁན་གྱིས་རབ་བཏགས་ཀྱི་འབྲི་ཐབས་
བཀོལ་ཏེ་སྲོག་ལྡན་དུ་བསྒྱུར་པས། ང་ཚོས་ཕྱི་བཀོད་ཅིག་གི་སྐྱོ་རིས་མཐོང་བ་
ལས་གཞན་རང་གནས་ཀྱི་ཉེན་ཁ་དང༌། སྙན་རྩོམ་ལས་མངོན་པའི་མྱ་ངམ་ཐང་
དེ་ལས་ཀློག་མཁན་ང་རང་ལའང་སྐོམ་གདུང་གིས་མནར་འོངས་པའི་སྣང་བ་་་་་་
ཞིག་དང་། བྱིས་དུས་ཀྱི་རྩྭ་ཆུ་ཉིས་འཛོམས་ཀྱི་ན་སྤང་དེ་དག་ལ་དབང་མེད་དུ་
སྨོན་སེམས་འཆོར་བར་བྱེད། འདི་ནི་སྒྱུ་རྩལ་ཞིག་ལས་མངོན་པའི་ཟིལ་ཤུགས་
ཡིན། ལྷག་པར་དུ་སྙན་རྩོམ་འདི་ལྟ་བུར་ཁྱི་བརྒྱགས་སྐར་ཟུག་དང་ནད་མེད་
འཁུན་སྒྲ་འབྱིན་པའི་ཚུལ་འཆོས་མེད་ལ། བརྗོད་གཞི་ཆེན་པོ་ཞིག་གི་གནས་
ནས་མིའི་རིགས་འཚོ་གནས་ཀྱི་གནད་དོན་དུ་མ་སྙན་ངག་པ་ཞིག་གི་ཚད་ནས་་་་་
ཁག་ཁུར་གྱི་སེམས་དྲག་པོ་དེ་ཡུལ་དུས་ཀྱི་རྒྱབ་ལྗོངས་ཤིག་ལས་འབོད་སྐུལ་་་་༌༌་
བཏང་བས། ང་ཚོས་རྟོག་བཟོ་ཅི་ཡང་བྱ་མི་དགོས་ལ་རང་གནས་ལ་དོ་སྣང་ཕྲན་
148



• སོ་ལྟ་དང་གཟབ་ཉན།
ཙམ་བྱས་ནའང་རྩོམ་མཁན་དང་ལྷན་དུ་ཉམས་འུར་འབྱུང་སླ་བ་ཡིན། །
“རྟ་ལ་འདྲེས་པའི་རྐྱང་གི་རིགས། /....../ ལུག་དང་འདྲེས་པའི་རྒ་བའི་་་་་་
གྲས། /.../ ཤར་ནས་འོངས་པའི་ཁྲུང་ཁྲུང་ཁྱུ། /.../ གནས་འདིར་འཚོ་བའི་
བོད་མིའི་གླུ། /..” འདི་ནི་ཕུགས་བསམ་གྱི་ཞིང་བཀོད་ཅིག་དང་མི་དང་
སྲོག་ཆགས་མཉམ་རོལ་གྱི“ལྷ་ཡུལ”ཞིག དངོས་པོའི་རྟེན་འབྲེལ་གྱི་སྙོམས་སྒྲིག་
ལེགས་པའི་འཚོ་གནས་ཀྱི་ཁོར་ཡུག་ཅིག་ཡིན། འཚོ་གནས་འཇིག་པའི་ཉེན་ཁས་
ཚན་རིག་དང་དམུ་རྒོད་ལ་བརྟེན་པའི་དེང་གི་མིའི་རིགས་ཀྱི་ང་རྒྱལ་བཅོམ་ཏེ་་་་
འགྱོད་གདུང་གི་སྨྲེ་སྔགས་འཛམ་གླིང་ཡོངས་ལ་ཁྱབ་པའི་དུས་སྐབས་འདིར། །
དེང་རབས་དཔལ་ཡོན་གྱི་ལྷད་མ་ཞུགས་པའི་ཁོར་ཡུག་ཅིག་ནི་རྒྱུ་ནོར་ཡིན་ལ་་་་
དཔལ་འབྱོར་ཡང་ཡིན། དེར་བརྟེན་རྩོམ་མཁན་གྱིས་དྲན་ཡུལ་ན་གནས་པའི།
འཚོ་སྡོད་ཀྱི་ཁོར་ཡུག་ཅིག་དང༌། དེང་གི་ཉམ་ཐག་པའི་གནས་ཡུལ་གྱི་གཤིབ་
བསྡུར་ལས་གང་ལེགས་གང་ཉེས་ཀྱི་སྡོམ་ཚིག་མ་བཞག་ཀྱང་། སྒྱུ་རྩལ་གྱི་ཞིང་
བཀོད་ཅིག་ཏུ་ང་ཚོས་རང་ངོས་ནས་ཀྱང་གནས་ལུགས་ཟིན་སླ་བ་ཡིན། །
1:| གཡི་དཀར་ཞིག་དང་མིའི་བར་གྱི་གླེང་མོལ་ཁྲོད། ང་ཚོས་ལྷག་པར་དུ་སྙན་
ཞུ་ཡིག་ཆ་ཞིག་ལ་ལྟ་བའམ་ཡང་ན་བསྒྲགས་གཏམ་ཁོག་སྟོང་ཞིག་ལ་ཉན་པའི་་་་་
སུན་སྣང་མེད་ལ། བྱིས་སྒྲུང་ལྟ་བུའི་ལྷད་མེད་ཀྱི་ཞིང་བཀོད་ཅིག་ཏུ་ཐོན་པ་
བཞིན། དེ་རུ་གནས་ཡུལ་ཞིག་གི་རང་བརྙན་ཡོད་པར་མ་ཟད། བསམ་གཞིག་
ཅིག་གི་རྟེན་གཞི་ཡང་རྙེད་སླ་བ་ཡིན། སྙན་ངག་ནི་དངོས་གནས་སྒྱུ་འཕྲུལ་གྱི་ལྷ་
མོ་བཞིན་གང་དགར་བསྒྱུར་ཆོག་པར་མ་ཟད། ཅི་ཡང་སྟོན་ནུས་པར་སྙམ་པའི་
རྟོག་སྣང་ཡང་མི་འབྱུང་རང་བྱུང་དུ་གྱུར། ཕྱི་ཡུལ་གྱི་བཀོད་འབྲི་དང་གནས་
ལུགས་ཤིག་གི་གསེད་འགྲོལ་དུ་སྙན་ངག་པའི་ཚོར་འདུ་ཡོད་པ་ནི་སྨྲོས་མ་དགོས་
149



བོད་ཀྱི་སྙན་ངག་གསར་བ་བདམས་དཔྱད།
ལ། སྙན་རྩོམ་འདི་རུའང་རྩོམ་མཁན་གྱིས་ང་ཚོར་ཉམ་ང་བའི་ཁོར་ཡུག་ཅིག་
བསླངས་ཏེ། རང་གི་ཁག་ཁུར་གྱི་སེམས་པ་ཕྱིར་མཚོན་པ་ལས་གཞན། ལྷག་
བསམ་དང་སྡུག་སྣང་མཉམ་བསྲེས་ཀྱི་ཚོར་འདུ་དེའང་ཡུལ་ཁམས་ཀྱི་གནས་རེ་་་
རེར་སིམ་པར་བྱས་ཡོད་པ་རེད། “རང་བྱུང་ཁམས་ལ་བཅངས་པའི་མི་ཕྱེད་
དུངས་པ། /..…... བྱེ་ཐང་མུ་མེད་བརྒལ”ཞེས་རང་སེམས་སྡུག་གིས་མནར་ཀྱང་
“ལྗང་མདོག་གི་གླིང་ག”འམ་མིའི་རིགས་ཀྱི་འཚོ་སྡོད་ལ་ཕུགས་བསམ་གྱི་ཁོར་་་་་
ཡུག་སྐྲུན་པའི་སྤོབས་པ་དེ་ནི་སྡུག་ཡུས་ཤིག་ལས་བརྩེ་སེམས་ཆེན་པོར་བསྟན་
འདུག་པ་ཞིག་ཡིན། ད་
ཚན་པ་གཉིས་པ་ལས་མིའི་རིགས་ཀྱི་རང་བྱུང་ཁམས་སུ་མངོན་པའི་སྤྱོད་་་་
སྟངས་དུ་མ་ལས“འཛིན་མའི་གདུང་དབྱངས”ཀྱི་འབྱུང་གཞི་དེ་བསྟན་པར་མ་་་་་
ཟད། འབྱུང་རྐྱེན་ཡང་རང་སེམས་ཀྱི་ཚོར་འདུར་སྦྱོར་ཐོག་རིམ་བཞིན་སྐྱེ་དངོས་
ཀྱི་ཆགས་འཇིག་དང་དེར་བསྟུན་པའི་རི་དྭགས་ཀྱི་བྲོས་བཤོལ། རྒྱུད་ཆད་བཅས་
རྟེན་འབྲེལ་གྱི་རང་བཞིན་ལ་གནོད་འཚེ་ཐེབས་པ་ལས་བྱུང་བའི་ཉམས་སྣང་ཅི་
རིགས། རབ་བཏགས་ཀྱི་སྒོ་ནས་སྤེལ་པས་སྙན་ངག་ལ་མཚོན་སྟོབས་ཀྱིས་ཕྱུག་
པར་མ་ཟད། སྐྱེ་དངོས་དང་སྲོག་ཆགས། ཆུ་ཀླུང་དང་སྤང་ཐང་། ལྷགས་རླུང་
དང་བྱེ་ཐང་སོགས་ལ་འདུ་ཤེས་བྱིན་པས། ང་ཚོའི་རོལ་མྱོང་གི་གོ་རིམ་ཁྲོད་
སེམས་པར་གཡོ་འཁྱོམ་ཐེབས་སླ་བ་དང་། གཟུགས་མེད་ཀྱི་ཟིལ་ཤུགས་ཤིག་
གིས་རང་རྟོག་ཁྲོད་བསླངས་ཟིན་པའི་གནས་ཡུལ་དེར་ཁྲིད་ཅིང་། སྐྱོ་སེམས་ལྕི་
མོ་ཞིག་གིས་མནར་གཅོད་ཁྲོད་བྱེ་ཐང་དུ་གྱུར་པའི་ཕ་ཡུལ་གྱི་རྩྭ་ཐང་དང་རྡོ་༌༌༌་་
ཚོགས་ཀྱི་མཆེ་བ་གཙིགས་པའི་གྲམ་གཞུང་དང་གྲོག་རོང་། སོ་ནམ་བྱེད་ཐབས་
བྲལ་ཏེ་ཐང་རྒོད་དུ་གྱུར་པའི་ཞིང་ས་སོགས། དེང་གི་བོད་ཡུལ་མང་ཤོས་ཤིག་
150



• སོ་ལྟ་དང་གཟབ་ཉན།
ལ་མཚོན་ནའང་དངོས་ཡོད་ཡིན་པའི་འཇིགས་རུང་གི་རྣམ་པ་དེ་དག་མིག་ལམ་
དུ་འཆར་ལ། “མིག་ཆུ་འདོན་པའི་རྔ་མོང་རྒྱང་ནས་འོངས”པ་མཐོང་ཚེ། མིའི་
རིགས་ཀྱི་ཆེས་མཐའ་མཇུག་གི་ཆུ་ཐིགས་ནི་རང་གི་མིག་ཆུ་ཡིན་ཞེས་པའི་ལུང་་་་་
བསྟན་དེར་དབང་མེད་དུ་བློ་སྣེ་གཏད་བྱུང་། སྙན་རྩོམ་འདིའི་མཐའ་མཇུག་གི་
ཡིད་བརྙན་དེས་རྩོམ་མཁན་རང་གི་སེམས་ངོ་བསྟན་ཡོད་པར་མ་ཟད། སྙན་
རྩོམ་སྤྱིའི་མཛེས་ཡུལ་རྒྱ་བསྐྱེད་པ་དང་བརྗོད་གཞི་དེ་ཕྱིར་མི་ལྡོག་པའི་སྤོབས་་་་
པའི་གདངས་ཤིག་གིས་ཕྱུག་ཡོད་པར་སྙམ།
སྙན་རྩོམ་འདིའི་ཁྲོད་མངོན་པའི་སྐྱོ་གར་རང་བཞིན་གྱི་མཛེས་སྡུག་འདིས་
རང་སེམས་ལ་ལྗིད་ཚད་འདི་འདྲ་ཞིག་བཞག་པ་རྟོག་བཟོ་ཞིག་ག་ལ་ཡིན། རིག་
གནས་ཞེས་པའང་མཐར་གཏུགས་ན་མིའི་རིགས་རང་བྱུང་དང་སྐྱེ་ཁམས་ཁོར་་་་་
ཡུག སྤྱི་ཚོགས་ཡར་ཐོན་བཅས་དང་རྟེན་འབྲེལ་ལེགས་ཤིང་ཕྱི་ལུས་དང་ནང་
སེམས་གཉིས་མཐུན་འབྱོར་འོངས་ཆེད་གསར་གཏོད་བྱས་པའི་དཔལ་ཡོན་གྱི་་༌་་
འབྲས་བུ་ཡིན་པ་བཞིན། སྙན་རྩོམ་འདིས་ང་ཚོའི་འཚོ་གནས་ཀྱི་མཐར་ཐུག་གི་
གནད་དོན་དེ་བཟུང་ཡོད་ཕྱིར། བོད་ཀྱི་སྙན་ངག་གསར་བའི་འཕེལ་རིམ་ཁྲོད་
བརྗོད་བྱ་གདམ་གསེས་བྱས་པར་ཐུན་མོང་མ་ཡིན་པའི་རང་ཆོས་ལྡན་པར་མ་་་་་
ཟད། དུས་རབས་ཤིག་གི་རང་བྱུང་གནས་བབ་ཀྱི་ཁྱད་ཆོས་དང་དེ་ལས་ཐོན་
པའི་ཡིད་འོང་གི་འགྱུར་ཁུགས། གནས་ཡུལ་གཉིས་བར་གྱི་མངོན་ཆུང་གི་གཤིབ་
སྡུར།. དེ་ལས་མངོན་པའི་རང་སེམས་ཀྱི་ཚོར་འདུ། ཚོར་འདུ་དེས་ཁ་ལོ་བསྒྱུར་
པའི་ཕྱི་བཀོད་ཀྱི་འཕེལ་འགྱུར་བཅས། ང་ཚོར་གནང་བ་ནི་ཞེ་སེམས་འཆོར་
བའི་སྐྱོ་སྡུག་གི་ཡུལ་བཀོད་ཙམ་མིན་ལ། རང་གི་འཚོ་གནས་སམ་སྐྱེ་ཁམས་ཁོར་
ཡུག་ལ་འཆང་བའི་བརྩེ་དུངས་ཀྱི་བདེན་པ་ཞིག་ཡིན།



•བོད་ཀྱི་སྙན་ངག་གསར་བ་བདམས་དཔྱད།
སྙན་ངག་གི་རྒྱབ་ལྗོངས།
གངས་ཞུན།
ལག་པ་ཟུང་གིས། །
སྐྱི་གཡའ་བའི་བར་སྣང་བཏེགས་ཤིང་། །
རྐང་བ་གཉིས་ཀྱིས། །
འཇིགས་རུང་གི་ས་གཞི་མནན་ཏེ།
ཆེས་མཐོ་བའི་གོ་ལའི་རྒྱ་ཕིབས་སུ་འགྲེང་དུས། །
ལྷ་ཀླུ་དང་བཅས་པའི་འཁོར་བའི་རང་བཞིན་
མཐོང་ཐུབ་ཅིང་།
སོ་ཁ་ཐག་ཐག་འཐམ་པའི་འཇིག་རྟེན།
གླིང་སྣེ་གསུམ་པའི་ཡུལ་ན། །
རང་བྱུང་གི་གདུག་རྩུབ་ལ་ཁ་གཏད་གཅོག་
པའི་ཡུལ་མི་དང༌།
མཐར་ཐུག་གི་ཞི་བདེ་ལ་ཡོད་ཚད་གཏོང་བའི་
ཕ་སྤུན་དག་ལྷང་ངེར་རིག་ཐུབ་པས།
ང་། གངས་ཅན་གྱི་སྙན་ངག་པ་ཞིག་
ཅུང་ཟད་ང་རྒྱལ་དང་བཅས། །
ནམ་ཡང་ངལ་གསོ་བྱེད་མི་འདོད།
152



སོ་ལྟ་དང་གཟབ་ཉན།
ཅུང་ཟད་འདར་བ་དང་ལྡན་པའི་ངག་དང་། །
ཅུང་ཟད་དྭངས་གཙང་དང་ལྡན་པའི་སེམས་
ཀྱིས་ཀྱང་། །
ཀ་ཡེ། ཁ་བ་རི་པ། ད་ནས་བཟུང་། དེ་
ང་། དྲང་བདེན་གྱི་པིར་ཐོགས་པ་ང་། །
ཁྱོད་ཀྱི་ཕྱི་ནང་མེད་པའི་གདུང་རྒྱུད་ངོ་མ་
ཞིག་བྱེད་འདོད་ཅེས།
ཐ་ཚིག་དང་ཁས་ལེན་ངང་གིས་ཤོར།
དེ་ནས་བཟུང་། ངས། །
གངས་སེང་དཀར་མོ། །
གྲང་ཤུར་ཤུར་གྱི་གངས་རིའི་ལྟོངས་ན་
ཐིག་ཐིག་ཏུ་འགྲོ་ཞིང་།
རང་གི་སྡེར་མོ་དང་གད་རྒྱངས་ཀྱིས་བཅད་པའི།
དཀར་བང་བང་གི་ཁ་བ་ལྷབ་ལྷུབ་འཕུར་བའི་ཀློང་ན།
རྔམ་བརྗིད་ཀྱི་ངང་ནས་ཁེར་འགྱིང་གནང་ཡོད་པའི་
ཚུལ་ལ་ཡིད་ཆེས་བརྟས་པས། །
ཁོ་ཚོ་སྟེ། གངས་ཅན་པ་རྣམས། །
གདོད་མ་ནས་ཆོས་ཤིང་ཡིག་འབྲུ་ལ་འཐིམ་ན་ཡང་།
གོམ་པ་རེ་རེ་སྟོབས་དང་ཤུགས་ཀྱིས་བཞག་ཅིང་།
ཞབས་རྗེས་རེ་རེ་ཚེ་དང་སྲོག་གིས་བཀོད་ཡོད་པ།
རང་དབང་དང་འཕེལ་རྒྱས་ཀྱི་སྔོན་འགྲོར་རྟོགས་ཤིང་།
འདྲ་མཉམ་དང་ཞི་བདེ་ཡི་ངོ་བོར་ཤེས་སོང་། །



•བོད་ཀྱི་སྙན་ངག་གསར་བ་བདམས་དཔྱད།
ཐ་ན། ཁོ་ཚོ་མཐོ་སྒང་འདིར་འཚོ་ཞིང་གནས་པ་ཙམ་
གྱིས་ཀྱང་། །
ཚེ་སྲོག་གི་བསྐྱར་གསོན་དང་།
སྐྱེ་འཕེལ་གྱི་ངོ་མཚར་བསྐྲུན་ཟིན་པས།
མིའི་རིགས་ཀྱི་རླབས་ཆེན་མཚོན་ཞིང་། །
མིའི་རིགས་ཀྱི་གཟི་བརྗིད་མངོན་ཐུབ། །
དེ་བས། རྐང་གཉིས་ས་ལ་འཛུགས་པ་དག་ད་ནས་བཟུང་།
ང་། ཕྱོགས་མེད་ཀྱི་པིར་ཐོགས་པ་ང་།
ཁྱོད་ཀྱི་ཁ་ཞེ་མེད་པའི་ཁོངས་མི་ངོ་མ་ཞིག་བྱེད་འདོད་
ཨང་།
དགའ་ཡང་དགའ་ལ་སྐྲག་ཀྱང་སྐྲག་ཨང་། །
ད་ནི། བདག་ལ་མིའི་རིགས་ཀྱི་དབང་བོ་ཐོབ་
ཟིན་པས། །
ཤེས་རྒྱུན་ན་བརྒྱ་རྩ་བརྒྱུད་ཀྱི་མྱོང་སྣང་ཡོད། །
ད་ནི། བདག་ལ་ཁམས་གསུམ་གྱི་སེམས་
བསྐྱེད་ཞུས་ཟིན་པས།
དམིགས་ཡུལ་ན་ས་བོན་དྲུག་གི་ཞིང་འཁོར་ཡོད།
ལྟོས་དང་།
ཡངས་པའི་འཇིག་རྟེན་གྱི་མཐོངས།
མཛེས་པའི་འཁོར་བ།
ད་དུང་། དཀའ་ཁག་གི་མི་གཤིས། །
བསྒྱུར་བཀོད་ཀྱི་ལམ་འཕྲང་། །



• སོ་ལྟ་དང་གཟབ་ཉན།
ཟང་ཟིང་གི་འདི་སྣང་།
འགལ་འདུ་ཡི་ཟིལ་ཤུགས།
འགྱུར་མེད་ཀྱི་ངོ་བོ། མ་
ཟུང་འཇུག་གི་བདེ་བ།
ཨེ་མ། འཇིག་རྟེན། ད་ནས་བཟུང་།
ང་། འགྱུར་མེད་ཀྱི་པིར་ཐོགས་པ་ང་།
ཁྱོད་ཀྱི་སྐྱོ་སྣང་མེད་པའི་ཁྱིམ་མི་ངོ་མ་ཞིག་བྱེད་
འདོད་ཅིང་།
ཁྱོད་ནི་ད་གཟོད་ངའི་སྙན་ངག་གི་རྒྱབ་ལྗོངས་
ཡིན་ཨང་།
(1997 ལོའི 《 སྦྲང་ཆར》དེབ་བཞི་པ་ལས་བདམས)
【དཔྱད་པ། མི་རིགས་ཤིག་ལ་དུངས་ཞེན་ག་འདྲ་ཡོད་པ་ནི་གཙོ་བོ་མི་་་་
རིགས་དེའི་རིག་གནས་ལ་ངོས་འཛིན་བྱས་པ་ལས་ཐོན་པའི་བླང་དོར་དང་ལྡན་
པའི་ཤེས་རྟོགས་ལས་འཇལ་བ་ཡིན། མི་རིགས་ཀྱི་མགྲིན་ཚབ་པ་རུ་བསྔགས་པའི་
སྙན་ངག་པ་ཞིག་ལ་མཚོན་ན། དེ་ལྟ་བུའི་དུངས་ཞེན་མེད་ན་མི་རིགས་དེའི་རིག་
གནས་ཀྱི་ཁྱབ་ཁོངས་སུ་དེས་བརྩམས་པའི་སྙན་ངག་ནི་ཡིག་བབ་ཤོག་བུའི་གད་
སྙིགས་ཙམ་ལས་མ་འདས། དབྱི་རིགས་ཀྱི་སྙན་ངག་པ་ཅི་ཏེ་མ་ཅའི་སྙན་ངག་ལ་
རྒྱལ་སྤྱིའི་སྟེང་དེ་འདྲའི་གདེང་འཇོག་ཆེན་པོ་ཐོབ་པ་ནི། གཙོ་བོ་ཁོའི་སྙན་ངག་
ཁྲོད་དབྱི་རིགས་ཀྱི་སྙིང་སྟོབས་ཤིག་གི་རང་གཟུགས་དང་རིག་གནས་ཤིག་གི་་་་་
ངོས་ཟིན་ལས་ཐོན་པའི་དུངས་ཞེན་གྱིས་སིམ་པའི་ཐུན་མོང་མ་ཡིན་པའི་ཁྱད་་་་་
ཆོས་ལྡན་པར་བཤད། སྤྱིར་སྒྱུ་རྩལ་བརྩམས་ཆོས་གང་ཡིན་ཀྱང་རིགས་རྒྱུད་དང་
155



བོད་ཀྱི་སྙན་ངག་གསར་བ་བདམས་དཔྱད།
མི་རིགས་ཤིག་གི་དན་རྟགས་དང་བྲལ་ན་སྒྱུ་རྩལ་དུ་མི་གཏོགས་པ་ནི་ཆོས་ཉིད་་་་
ཡིན། དེང་འདིར་འཛམ་གླིང་ཁྱིམ་གཅིག་ཅན་དང་སའི་གོ་ལ་གྲོང་སྡེ་ཅན་ཞེས་
བརྡ་འཕྲིན་འཕེལ་རྒྱས་ཀྱི་སྟོབས་ལས་དུས་དང་གནས་ཀྱི་བར་སྟོང་ཆུང་བར་
སོང་སྟེ་མིའི་འཚོ་བ་དང་ངལ་རྩོལ་ལ་སྟབས་བདེ་བཟོ་བཞིན་ཡོད་པ་དེ། ལ་ལས་
མི་རིགས་རང་གི་རིག་གནས་ཀྱང་འཛམ་གླིང་གཞི་གཅིག་ཅན་དུ་བསྒྱུར་དགོས་་
ཞེས་འུད་སྒྲོག་བྱེད་བཞིན་ཡོད་མོད། མིའི་རིགས་ཀྱི་འཚོ་བ་ཕུན་སུམ་ཚོགས་པ་
ཞིག་ཡིན་པའི་རྒྱུ་གཙོ་བོ་ནི། མི་རིགས་སོ་སོར་ཐུན་མོང་མ་ཡིན་པའི་རིག་གནས་
ཀྱི་མ་ལག་བྱེ་བྲག་པ་རེ་ཡོད་པའི་རྐྱེན་ཡིན་པ་ནི་རྩོད་མེད་རེད། དེར་བརྟེན་་་་
« སྙན་ངག་གི་རྒྱབ་ལྗོངས》ལས་ང་ཚོས་མཐོང་བ་ནི་རིག་གནས་ཤིག་ལ་ངོས་་་
འཛིན་བྱས་པ་ལས་ཐོན་པའི་དམ་བཅའ་ཞིག་དང་སྙན་ངག་པ་ཞིག་གི་འོས་་
འགན་ལས་བསླངས་པའི་ཁས་ལེན་གཞན་ཞིག་ཡིན།
“ལག་པ་ཟུང་གིས། /... ཆེས་མཐོ་བའི་གོ་ལའི་རྒྱ་ཕིབས་སུ་འགྲེང་དུས་
ཞེས་རིགས་རྒྱུད་ཅིག་གི་འཚོ་གནས་དང་འཚོ་བར་འཆང་བའི་སྤོབས་གདེང་དེ་་་
བརྗིད་ཅིང་རྔམ་པའི་དཔེ་འཇལ་ལས་བསྟར་པས། ། སྙན་རྩོམ་འདི་བཀླགས་མ་
ཐག་ཟིལ་ཤུགས་ཤིག་གི་རང་གཤིས་དེའང་དཔའ་བོའི་སྣང་བརྙན་ཅན་དུ་བསྒྱུར་
ཅིང་། དེར་བསྟུན་ཏེ་རིགས་རྒྱུད་དེས་བསྐྱེད་པའི་དཔལ་ཡོན་གྱི་ཁྱད་གཤིས་
དེའང་སྣང་བརྙན་དེའི་གྲུབ་བྱེད་ཀྱི་རྒྱུ་རུ་བསྲིངས། “ལྷ་ཀླུ་དང་བཅས་པའི་
འཁོར་བའི་རང་བཞིན་མཐོང་ཐུབ་ཅིང་། /... མཐར་ཐུག་གི་ཞི་བདེ་ལ་ཡོད་་་་
ཚད་གཏོང་བའི…..”ཞེས་གཞི་སྙིང་རྗེས་གྲུབ་པའི་མི་རིགས་འདིའི་རིག་གནས་
ཀྱི་རང་གཤིས་དང༌ དེས་བསྐྱེད་པའི་རིགས་རྒྱུད་ཅིག་གི་ཐུན་མོང་བའི་སེམས་
ཁམས་དེའང་མཐོང་རྒྱ་ཡངས་པའི་སྒྱུ་རྩལ་གྱི་ཡུལ་ཁམས་ཤིག་ཏུ་བཞག་སྟེ། །
156



བསོ་ལྟ་དང་གཟབ་ཉན།
རྒྱབ་ལྗོངས་འདི་ལྟ་བུ་ཞིག་ཅི་ཕྱིར་བདམས་པའི་རྒྱུ་རྐྱེན་ཡང་མིའི་རིགས་མཐར་
ཐུག་གི“ ཞི་བདེ”ཞེས་མི་ཆོས་ཀྱི་ཡང་སྙིང་དེ་ལས་བཏོན་པས། ང་ཚོས་འདི་ལས་
ཀྱང“འཛམ་གླིང་རང་བཞིན”ཞེས་པ་མཐོང་ཐུབ། སྤྱིར་འཛམ་གླིང་རང་བཞིན་
ཞེས་པ་ནི་མི་རིགས་རང་བཞིན་གྱི་ཆེས་བླ་ལྷག་གི་ཕྱིར་མཚོན་ཞིག་ལ་སྟོན་པ་ནི་
རྩོད་མེད་ཡིན། “དཔའ་གདེང”གིས་ཕྱུག་པའི་སྙན་ངག་འདི་ལྟ་བུ་ཁ་གཡང་དུ་
ཕྱོགས་སླ་མོད། རྩོམ་མཁན་གྱིས་རིག་གནས་ཤིག་གི་སྤྱི་གཤིས་དེ་གྱོང་བོའི་ཚིག་
གི་ལམ་ནས་སྤྱི་སྡོམ་ཙམ་དུ་མ་སྤེལ་པར། རང་གི་ཚོར་འདུས་བཀོད་འདོམས་འོག
རིག་རྟོག་གི་ཤན་ཆེ་བའི་ཚིག་སྦྱོར་དེ་བརྩེ་དུངས་ཀྱི་རྒྱུད་དུ་དྲངས་པས། ང་ཚོས་
མྱངས་པ་ནི་རྩོམ་མཁན་གྱི་སེམས་ཁོང་ལས་བྱུང་བའི“དཔའ་གདངས”ལས་་་་་་་
བརྗོད་བྱའི་སྟོང་བའི་ཁ་གཡང་ཙམ་མིན་པར་སྙམ། “ང་། གངས་ཅན་གྱི་སྙན་
ངག་པ་ཞིག /.../ ཅུང་ཟད་ང་རྒྱལ་དང་བཅས། /.....”ཞེས་གདེང་ཚོད་ཅིག་
གི་ཐད་ནས་རང་གནས་དང་ཐོབ་ཐང་དེ་ཕྱི་རུ་བཏོན་དེ། ཅུང་ཁེངས་སྐྱུང་གི་
ཉམས་ཀྱིས“ ཁྱོད་ཀྱི་ཕྱི་ནང་མེད་པའི་གདུང་རྒྱུད་ངོ་མ་ཞིག་བྱེད་འདོད་ཅེས། /
ཐ་ཚིག་དང་ཁས་ལེན་ངང་གིས་ཤོར”ཞེས་གོང་གསལ་གྱི་ངོས་ཟིན་ཞིག་ལས་ཐོན་
པའི་གདེང་ཚོད་དེ“མགྲིན་ཚབ་པ”ཞིག་གི་འོས་འགན་དུ་བསྟར་སླད། ཚིག་
ཤུགས་སུ་རིག་གནས་ཤིག་གི་དད་ཞེན་ལས་བྱུང་བའི་རིགས་རྒྱུད་ཅིག་ལ་འཆང་
བའི་བརྩེ་དུངས་དེ་རང་གི་འགན་སེམས་སུ་སྦྲེལ་བས། རང་ཁོ་ནའི་ཐ་ཚིག་དང་
ཁས་ལེན་ཞིག་ཏུ་མ་ཟད་པར། ཕྱོགས་གཞན་ཞིག་ནས“པིར་ཐོགས”ཡོངས་ཀྱིས་
ལྕོགས་དགོས་པའི་འགན་སེམས་ཤིག་དང་ངེས་དོན་གྱི་སྐུལ་སློང་ཞིག་མ་ཡིན་་་་་
ནམ། ?
“དེ་ནས་བཟུང་། / ངས། /..…….. ཁྱོད་ཀྱི་ཁ་ཞེ་མེད་པའི་ཁོངས་མི་ངོ་མ་ཞིག་
157



•བོད་ཀྱི་སྙན་ངག་གསར་བ་བདམས་དཔྱད།
བྱེད་འདོད་ཨང”ཞེས་ཁས་ལེན་དེ་སྟོང་བར་མ་བསྐྱུར་པར། ཤེས་རྟོགས་ལས་
བྱུང་བའི་ཡིད་ཆེས་དེ་ཕྱི་ཚུལ་གྱི་སྤྱི་མཚན་དེ་དུས་དང་བར་སྟོང་དུ་བསྲེས་སྦྱོར་་་
བྱས་ཐོག གནས་དེར་འཚོ་སྡོད་ཀྱི་གང་ཟག་རྣམས་ཀྱི་རང་བྱུང་གི་གནས་བབ་
དང་དཀའ་སྡུག་གི་འཚོ་བ་དེའང་ཀློག་མཁན་རང་རང་གི་རྟོག་འགྱུའི་ཁྲོད་སློང་
སླ་བའི་ཡུལ་ཁམས་ཤིག་བསྐྲུན་ཅིང་། “ཚེ་སྲོག་གི་བསྐྱར་གསོན་དང་།/...”
ཞེས་ཚིག་ཤུགས་སུ་སྐྱོ་ཤས་ཟབ་མོས་ཁེངས་པའི་སེམས་འགྱུ་ཁྲོད། འགྲོ་བ་མིའི་
ཚེ་སྲོག་གི་རང་མདངས་ཤིག་ཀྱང་རང་བྱུང་ཉིད་དུ་མངོན་འགྱུར་བྱས་པས། །
བརྗོད་བྱའི་ཁྱབ་ཁོངས་རིགས་རྒྱུད་དམ་མི་རིགས་ཉི་ཚེ་བའི་བཀག་རྒྱ་ལས་་་་་་་་
བརྒལ་ཏེ། ང་ཚོའི་རྟོག་འགྱུ་དེའང་ཁོད་ཡངས་ས་ཞིག་དང་གཏིང་ཟབ་ས་ཞིག་
ཏུ་མ་འཁྲིད་རང་འགྲོ་རུ་གྱུར། །
“དགའ་ཡང་དགའ་ལ་སྐྲག་ཀྱང་སྐྲག་ཨང་།/.....”ཞེས་རང་གནས་ལས་་་་་
བྱུང་བའི་གདེང་ཚོད་དང་མིག་མདུན་དུ་བསྟར་པའི་འོས་འགན་ཚོགས་ནི། རང་
སྤྱིལ་དྲོད་ཀྱིས་ཁེངས་པ་དང་རང་ཁྱིམ་ཟས་གོས་ཀྱིས་འཛོམས་པ་ཙམ་མིན་པར། །
མི་རིགས་ཤིག་དང་རིག་གནས་ཤིག་གི་ཐད་ནས་བཏོན་པའི་ཁས་ལེན་ནི“ལ་རྒྱུ”
ཞེས་པའི་མཐར་ཐུག་གི་མཇུག་འབྲས་སུ་མངོན་པས་ན། དཔའ་མི་ཞུམ་ཡང་
“ སྐྲག་ཀྱང་ལོས་སྐྲག”ཀྱང་མིའི་རིགས་ཀྱི་དབང་བོ་ཐོབ་པའི་སྤོབས་སེམས་དང་
“ཁ་གསལ་ཞིང་གཏིང་མི་ལོན”པའི་རིག་གནས་ཤིག་གི་གདུང་འདེགས་ལྡན་པས།
“ཁམས་གསུམ”ཞེས་རང་ག་བས་བློས་དཔོག་དཀའ་བའི་སེམས་རྒྱུ་དེའང་རྒྱུ་དང་
འབྲས་བུའི་རྟེན་འབྲེལ་དུ་རྫོགས་ཕྱིར། དམིགས་ཡུལ་ན་འགྲོ་བ་མིའི་མཐར་ཐུག་
གི་བདེ་སྡུག་ཡོད་པའང་ཆོས་ཉིད་ཅིག་ཏུ་གྲུབ། གངས་ཞུན་གྱི་སྙན་ངག་གང་ལ་
བལྟས་ནའང་ཁོ་རང་ལ་ཁྱད་ཆོས་ཐུན་མོང་མ་ཡིན་པ་ཞིག་ཡོད་པ་ནི་ཐ་སྙད་་་་་
158



• སོ་ལྟ་དང་གཟབ་ཉན།
སྦྱོར་སྟངས་དེ་ཡིན། ཁོའི“བོད་སྐད”རྣལ་མའི་སྦྱོར་སྟངས་དང་དོན་ཟབ་སྟོན་
པའི་ཐ་སྙད་ཀྱི་བཀོལ་ཐབས་ལས། ང་ཚོས་མཐོང་བ་ནི“ ཟབ་མོ”ཞིག་གི་ཚུལ་
འཆོས་དང“རྒས་འཁོགས”ཤིག་གི་རྣམ་པ་མིན་པར། མི་རིགས་རང་གི་སེམས་
ཁམས་དང་མཛེས་དཔྱོད་གོམས་གཤིས་དང་མཐུན་པར་མ་ཟད། ད་དུང་རོལ་
མྱོང་གི་གནས་སྐབས་སུའང་སྙིང་ཉེ་བའི་ཚོར་བ་ལྡན་དུ་འཇུག་ཐུབ་པ་ཞིག་གོ།
“ལྟོས་དང་། /......”ཞེས་འཚོ་བ་ཞིག་ལ་འཆང་བའི་རྣམ་འགྱུར་དང་དེར་་་་
བཟུང་བའི་ལྟ་ཚུལ་དེ་མངོན་གསལ་ཡིན་པར་མ་ཟད། ལྟོས་དང་། སྤོབས་
སེམས་ཀྱིས་ཁེངས་པའི་འདུན་མ་དེའང་མི་རིགས་རང་གི་རིག་གནས་ལས་ཐོན་་་་
པའི་ངོས་ཟིན་ཞིག་གམ་ཤེས་རྟོགས་ཁྱད་པར་བ་ལས་བསླངས་ཤིང་། མིའི་རིགས་
ཀྱི་སྤྱིའི་ཁྱད་ཆོས་སམ་ཆོས་ཉིད་ལས་བཏོན་ཕྱིར། བརྗོད་བྱའི་ཟབ་ཚད་དང་
ཡིད་ཡུལ་གྱི་ཁྱབ་རྒྱ་གཉིས་ནམ་མཁའ་དང་ནམ་མཁའ་འདྲེས་པ་བཞིན་སྒྱུ་རྩལ་
གྱི་ཞིང་ཁམས་ན་ངོ་བོ་དབྱེར་མེད་དུ་ལྷུན་གྱིས་གྲུབ། དེ་ནི་ཁོའི“རྒྱབ་ལྗོངས”
ཡིན་ཏེ། རིག་གནས་ཤིག་གི་ངོས་ཟིན་ལས་ཐོན་པའི་མི་རིགས་ཤིག་ལ་འཆང་
བའི་དུངས་ཞེན་དང་སེམས་བསྐྱེད་ཡིན་པར་མ་ཟད། མི་རིགས་ཀྱི་སྙན་ངག་པ་ ་
ཞིག་ལ་ངེས་པར་དུ་ལྡན་དགོས་པའི“ སྙན་ངག”གི་རྒྱབ་ལྗོངས་ཆེན་པོ་ཞིག་ཀྱང་
ཡིན་ནོ།།
159



•བོད་ཀྱི་སྙན་ངག་གསར་བ་བདམས་དཔྱད།
རྨ་རྒྱལ་སྦོམ་ར།
（ཚན་པ་གཉིས)
ཡེ་ཤེས་བཟང་བོ།
ན།
ངག་རྒྱུན་དང་ལྐོག་གྱུར་གྱི་ཀློང་ནས།
ཁྱོད་ཀྱིས་དཀར་པོའི་འཇིག་རྟེན་ཞིག་གི་བླ་གནས་ཟིན། །
མ་སྨིན་པའི་ཚེ་སྲོག་གྲངས་མེད་ཅིག་གིས།།
ཁྱོད་རང་ས་བཅུའི་དབང་ཕྱུག་ཏུ་བཀུར་ཀྱང་།
ཁོ་བོས་ཁྱོད་ཉིད་སྙན་ངག་གི་འཇིག་རྟེན་ཞིག་ཏུ་བཞེངས་ཏེ། །
རང་བྱུང་གི་མེ་ཏོག་གཏོར་ནས་གསོལ་བ་བཏབ།
རྨ་རྒྱལ་སྦོམ་ར། སྒྲ་མེད་དུ་འབབ་པའི་ཉི་འོད་ཀྱི་བཞུར་
རྒྱུན་དྲག་པོ། :
ལང་ཚོ་དང་རེ་སྒུག་ལ་གཟན་པའི་རྣོ་དབལ་གྱི་མཆེ་བ་
ཡིན་ནམ། །
སྲིད་པ་ས་ལ་ཆགས་པ་ནས་བཟུང་།
བསང་དུད་དང་གསོལ་འདེབས་གྲངས་མེད་ཅིག་གི་ཕ་རོལ་ན།
ཁྱོད་ཀྱིས་ཁེར་རྐྱང་གི་རྣམ་ཤེས་ཚོར་སྙན་ངག་དང་བདེ་ཚོར་
གནང་ངམ།
ལྷ་ཀླུ་གཉན་གསུམ། ཁྱོད་ཀྱི་བྲན་དུ་འཁོལ་བ་བདེན་ན། །
ལ་ཁའི་རྫི་བོ་དང་དར་ལྕོག་ཤམ་བྷ་ལར་འགྲོ་སྲིད། །
160



བསོ་ལྟ་དང་གཟབ་ཉན།
རི་བསང་།
ལ་ཁར་ཡན་པའི་སྟོང་འཇགས་ལ་གོམས་པའི་རྣམ་ཤེས་ཚོས། །
ལྗིད་ཏིག་ཏིག་གི་རྨི་ལམ་རྡོ་སྟེགས་སུ་སྤུངས་ནས་མེ་རུ་
སྦྱར་བྱུང་། །
“ ཀཱི་ཧོ་ཧོ་ལྷ་རྒྱལ་ལོ།།”
རྨ་རྒྱལ་སྦོམ་ར། བྲག་དཀར་སྤུན་གསུམ། ཨ་མྱེས་གཉན་ཆེན་
སྲིད་པའི་ལྷ་ཆེན་ཚོའི་དགྱེས་འཛུམ་གྱི་ཀློང་ནས།
རྫི་བོ་ཚོས་གཡས་སྐོར་བརྒྱབ། སྨོན་ལམ་བཏབ།
གྱ་གྱུའི་ངང་སྤྲིན་གསེབ་ཏུ་ཟུག་པའི་བསང་དུད་སྔོན་མོ།
གཉའ་ཁྲི་བཙན་པོ་རྗེ་བོར་བྱོན་པའི་དམུ་ཐག་སྟེ།
རྫི་བོ་ཚོ། །
དམུ་ཐག་ལ་འཇུས་ནས་སྐྱེ་འཆི་མེད་པའི་འཇིག་རྟེན་ །
ཞིག་ལ་བཞུད།
(1998 ལོའི《 སྦྲང་ཆར》དེབ་གཉིས་པ་ལས་བདམས)
【དཔྱད་པ། དེང་རབས་དཔལ་ཡོན་གྱི་རླབས་རྒྱུན་ནི་ཉིན་རེ་ལས་ཉིན་་་་
རེར་དྲག་ཅིང་། དེས་མི་རབས་ཤིག་གི་ལྟ་བ་དང་བསམ་བློར་ཤན་ཤུགས་ཐེབས་
བཞིན་ཡོད་པར་མ་ཟད། ད་དུང་རྒྱུན་ལྡན་གྱི་འཚོ་བའི་སྤྱོད་སྟངས་དང་ཡུལ་
སྲོལ་གོམས་གཤིས་ལའང་གཡོ་འཁྱོམ་ཆེན་པོ་ཐེབས་བཞིན་གདའ། མིའི་བློས་
འཇལ་ཐབས་བྲལ་བའི་ཆོས་ཀུན་དཔལ་ཡོན་ཞིག་གི་གསེད་འགྲོལ་ལམ་ཚོར་རེག་
གཉིས་ཀྱི་ལས་སུ་བསྟར་དུས། གསང་བ་ལྐོག་གྱུར་མཐའ་དག་ལ་ངེས་མེད་བསླུ་
བྲིད་ཀྱི་ཟིལ་ཤུགས་ཟད་འགྲོ།
“ངག་རྒྱུན་དང་ལྐོག་གྱུར་གྱི་ཀློང་ནས། ༼ ཁྱོད་ཀྱིས་དཀར་པོའི་འཇིག་རྟེན་



•བོད་ཀྱི་སྙན་ངག་གསར་བ་བདམས་དཔྱད།
ཞིག་གི་བླ་གནས་ཟིན། /..”ཞེས་སྐབས་འདིར“རྨ་རྒྱལ་སྦོམ་ར”ནི་ལོ་ངོ་སྟོང་
ཕྲག་དུ་མར་ང་ཚོའི་ཡུལ་སྲོལ་གོམས་གཤིས་སུ་གཏན་ཆགས་སུ་གྱུར་པའི་་་་༌་་་༌༌་
འཇིགས་ཞེན་གྱི་ཟིལ་ཤུགས་བྲལ་བར་མ་ཟད། རྩོམ་མཁན་གྱི་རང་སྣང་དུ་
མངོན་པའང་ཡུལ་བཀོད་རྐྱང་རྐྱང་ཞིག་གི་གཟི་ཉམས་ལས། “ ཁྱོད་རང་ས་བཅུ་
དབང་ཕྱུག་ཏུ་བཀུར་ཀྱང”ཞེས་དོགས་གཞི་ཆེན་པོ་ཞིག་གི་གནས་ནས་དངོས་་་་་
ཡོད་བདེན་མཐོང་གི་ལྟ་བ་དེ་མངོན་གསལ་དུ་བསྟན་ཅིང་། “དཀར་པོའི་
འཇིག་རྟེན་ཞིག་གི་བླ་གནས་ཟིན”ཞེས་དང“ཉི་འོད་ཀྱི་བཞུར་རྒྱུན”སོགས་ཁྱད་
གཞིར་གནད་ཁེལ་གྱི་དཔེ་མཚོན་དེ་དག་གིས་རྨ་རྒྱལ་སྦོམ་རའི་ཕྱི་བཀོད་ཀྱི་ཁྱད་
ཆོས་ཟིན་ཡོད་པར་མ་ཟད། ཕྱི་བཀོད་དེའི་ཤུགས་སུ་མངོན་པའི་བརྗོད་མེད་ཀྱི་
གཟི་སྣང་དེས་རྩོམ་མཁན་རང་ལྟའི་ཐད་ཀྱི་འདོད་འདུན་དེ་ལྷག་པར་དུ་ཟློག་ཏུ་
མེད་པའི་གནས་སུ་བསྐྱལ་འདུག “བསང་དུད་དང་གསོལ་འདེབས་གྲངས་མེད་
ཅིག་གི་ཕ་རོལ་ན”ཞེས་དོགས་གཞི་དེ་རྐྱེན་དུ་མར་སྦྱར་ཏེ་རང་ཚོར་དུ་བསྟར་་་་་
བས“ གྱེན་ལོག” གི་སེམས་འདུན་ནམ་མངོན་ཆུང་གི་འཁང་སེམས་དེའང་རྟོགས་
སླ་བ་ཡིན། །
གཟུངས་ཕྱུག་སྐྱིད་ཀྱི ( རྨ་ཆེན་གངས་རི》དང་སྙན་རྩོམ་འདི་གཉིས་ཀྱི་་་་་
བརྗོད་བྱའི་རྟེན་གཞི་གཅིག་ཏུ་ཁེལ་ཡོད་ཀྱང་། 《 རྨ་ཆེན་གངས་རི》ནི་མོ་སྨན་
ཞིག་གི་བློ་སྤོབས་ལས་མངོན་པའི་སྙིང་སྟོབས་ཤིག་ལ་འཆང་བའི་ཡིད་ཆེས་དང༌།
མོ་སྨན་ཞིག་གི་བློ་མིག་ལས་མངོན་པའི“དཔའ་བོ”ཞིག་ལ་འཆང་བའི་དུངས་་་༌༌་
བརྗོད་དེ། རྩོམ་གཤིས་མཉེན་ཞིང་ལྕུག་ལ་སྤྲོས་ཤོམ་ཆེ་བ་ཞིག་ཡིན། འོན་ཀྱང་
ཡེ་ཤེས་བཟང་བོའི ( རྨ་རྒྱལ་སྦོམ་ར》ནི་རིག་རྟོག་གི་ཤན་སྟོབས་ཆེ་བའི་དོགས་
གཞི་ཞིག་དང་། གཟི་ཉམས་ཁེར་རྐྱང་པ་ཞིག་ལ་འཆང་བའི“ འདི་ཕྱིའི་སྐྱབས་
162



•སོ་ལྟ་དང་གཟབ་ཉན།
སུ་འཛིན་མི་རུང་བའི”འཁང་སེམས་དང་ཟུར་ཟ་འདྲེས་མའི་སེམས་འདུན་ཞིག །
སེམས་འདུན་དེའི་ཤུགས་སུ་མངོན་པའི་རྩོམ་མཁན་རང་ལྟ་བུའི་ཁོར་ཡུག་ཅིག་
ན་གནས་པའི་མི་རབས་ཤིག་གི་སེམས་ཁམས་རིགས་ཤིག་ཀྱང་ཡིན། སྙན་རྩོམ་
གཉིས་ཀའི་རྟོག་འཆར་དང་ཡིད་ཡུལ་ལའང་རྩོམ་མཁན་རང་རང་གི་སེམས་་་་༌་
འདུན་ཞུགས་པས། ང་ཚོའི་སྣང་ངོར་ཡང་ཐུན་མོང་མ་ཡིན་པའི་ཁྱད་ཆོས་ལྡན་
པ་རེད། { རྨ་ཆེན་གངས་རི》ལས་མངོན་པའི“དཔའ་བོའི”སྣང་ཉམས་དང་
སྨོན་འདུན་ངང་རིང་བ། （ རྨ་རྒྱལ་སྦོམ་ར》ལས་མངོན་པའི་དངོས་པོའི་ཕྱི་
བཀོད་ལས་བསྟར་བའི་འདུན་སྟོབས་གཉིས་མཛེས་དཔྱོད་དུ་རང་རང་ལ་རིན་་་་་
ཐང་རེ་མངའ་བར་སྙམ།
«རྨ་རྒྱལ་སྦོམ་ར》ཞེས་པའི་སྙན་རྩོམ་ཁྲོད་མངོན་པའི་སེམས་འདུན་དེ
(རི་བསང ）ཞེས་པ་ལས་སྒྱུ་རྩལ་གྱི་ཞིང་བཀོད་ཅིག་ཏུ་ལྷག་པར་སྟོབས་སུ་་་༌་
བསྒྱུར་འདུག་སྙམ། སྙན་རྩོམ་འདི་ལས་རྩོམ་མཁན་གྱིས་ཐོག་མར་ཡུལ་སྲོལ་
གོམས་གཤིས་ཤིག་གམ་བོད་མིའི་རྒྱུན་ལྡན་གྱི་བསམ་བློ་དེ་བཟུང་ཐོག （རི་
བསང》ལས་ལྡོག་པའི་སྔོན་བརྡ་ལྟ་བུའི་རི་བསང་གཞན་ཞིག་ཀློག་མཁན་གྱི་་་་་
སེམས་སུ་མེ་རུ་སྦྱར་བྱུང་། “སྲིད་པའི་ལྷ་ཆེན”ཞེས་རང་གི་དད་ཡུལ་ཅི་ཡིན་
དང་གནས་བབ་དེ་མངོན་ཆུང་སྒོས་བསྟན་པ་ལས་གཞན། “རྫི་བོ་ཚོ”ཞེས་ངེས་
གཏན་གྱི“དད་ལྡན”ཞིག་བསླངས་པའང་དོན་དམ་དུ“རྨོངས་དད”ཅིག་ལ་་་་་་
འཆང་བའི་འཁང་སེམས་དང་རང་སེམས་ཀྱི་གདམ་ག་ཞིག་ཕྱི་རུ་མཚོན་ཡོད། །
དེར་བརྟེན་རྩོམ་མཁན་གྱི་མཐོང་སྣང་དུ་གྲུབ་པའི༔ རྨ་རྒྱལ་སྦོམ་ར》ནི་ང་ཚོའི་
འཚོ་བའི་ཁྲོད་ཀྱི་སྤྱིར་བཏང་གི་ཡུལ་ལྗོངས་ཙམ་དང་། “ སྙན་ངག་གི་འཇིག་
རྟེན”ཞེས་རང་སེམས་ལ་སྤྲོ་བ་སློང་བྱེད་ཀྱི་བེམ་གཟུགས་ལས་སྙིང་སྟོབས་ཤིག་་་་
163



•བོད་ཀྱི་སྙན་ངག་གསར་བ་བདམས་དཔྱད།
གམ་སྲོག་ལྡན་གྱི་སྐྱབས་ཤིག་མིན། ལྟ་སྟངས་འདི་ལྟ་བུའི་འོག ་ང་ཚོས་རྩོམ་
མཁན་ལ“རྒོལ་སེམས་དུས་དང་འཚམ་པ”ཞིག་ལྡན་འདུག་ཅེས་འུད་ཀྱིས་བརྗོད་
ཆོག་མོད། ཡང་ཕྱོགས་གཞན་ཞིག་ནས་བལྟས་ན“སྲིད་པའི་ལྷ་ཆེན”ཞེས་པ་འདི་
ལྷའི་རིགས་ཙམ་དགར་བ་རྐྱང་རྐྱང་ཞིག་མིན་པར། ཤུགས་སུ་རྩོམ་མཁན་རང་
ཉིད་དགེ་སློང་ཞིག་གི་ཚད་ནས་མངོན་པའི་འཇིག་རྟེན་པའི་དད་ཡུལ་ཞིག་གམ།
ཡུལ་སྲོལ་ཞིག་ལ་འཆང་བའི་ལྟ་སྟངས་ཤིག་ལོས་ཡིན་སྙམ། །
སྒྱུ་རྩལ་རང་སྟེང་གི་ཐོག་མའི་ལོ་རྒྱུས་ཀྱི་ཟིན་ཐོ་སྟེང་ནའང་དེའི་བྱེད་ནུས་
ཁ་གསལ་བོར་གསུངས་ཡོད་པ་བཞིན། སྒྱུ་རྩལ་བརྩམས་ཆོས་གང་ཡིན་ཀྱང་མི་
སྒེར་གྱི་འདུ་ཤེས་རྐྱང་རྐྱང་ལས་བྱུང་བ་ཞིག་མིན་ལ། དེ་ནི་མི་རིགས་ཤིག་གི་
ལངས་ཕྱོགས་ནས་གྲུབ་པ་དང་འཚོ་བའི་རོལ་སྟངས་ཀྱི་འདུ་ཤེས་ཁྲོད་བྱུང་ཕྱིར།
བརྩམས་ཆོས་ཁྲོད་མངོན་པ་ནི་རྩོམ་མཁན་གྱི་རང་ལྟ་ཁེར་རྐྱང་ཞིག་གམ་སྒྱུ་རྩལ་
གྱི་ཐབས་ལམ་ཙམ་མིན་པས། སྙན་རྩོམ་འདིའི་ཁྲོད་མངོན་པའང་རྩོམ་མཁན་གྱི་
རང་ལྟ་ཁེར་རྐྱང་ཞིག་མ་ཡིན་པར། སྐབས་ཐོག་གི་ཁོར་ཡུག་ཅིག་གམ་མི་རིགས་
ཤིག་གི་དངོས་ཡོད་འཚོ་བ་ལས་མངོན་པའི་བསམ་བློ་རིགས་ཤིག་ཡིན། ལྷག་
དོན“རྒོལ་སེམས”དེ་ལྟ་བུ་ནི་རྩོམ་མཁན་རང་དང་འདྲ་བ་དག་གི་ཁོར་ཡུག་གམ་
ཤེས་རྟོགས་ལས་བྱུང་བའི་སྤྱིའི་སེམས་འདུན་ཞིག་ཏུ་བཀྲལ་ནའང་འགལ་བ་མེད་
164



• སོ་ལྟ་དང་གཟབ་ཉན།
སྲིན་བུའི་མིག་ཆུ། །།
སློབ་དཔོན་ཆེན་པོ་བཤད་སྒྲུབ་མཆོག་ལ་རྗེས་དྲན་དུ།
རྒྱ་ཡེ་བཀྲ་ཤིས་ཕུན་ཚོགས།
གནའ་དུས།
མི་ཡུལ།
ཚེ་སྲོག་གིས་ཁེངས་ཡོད་པར་ངེས།
འདབ་ཆགས་ཀྱི་གླུ་སྒྲ་དང་།
རྩི་ཤིང་གི་གར་སྟབས།
ནམ་མཁའ་ན་ད་དུང་ཡལ་མེད།
འོན་ཀྱང་།
ང་མི་ཡུལ་དུ་བསླེབས་དུས།
ངའི་འཇིག་རྟེན་ན།
གྲང་རེག་གིས་གཟིར་བའི་སྡོང་རྒན་ཞིག་
མ་གཏོགས་མེད......
ཐར་ཐོར་དུ་ལུས་པའི་ཤིང་ལོ་ལས།
ངས་མེས་པོའི་གཏམ་རྒྱུད་ལ་ཉན།
165



བོད་ཀྱི་སྙན་ངག་གསར་བ་བདམས་དཔྱད།
ལོ་མའི་ཟིལ་དངར་ལ་ལྕེ་ལྡག་དང་།
ལོ་མའི་འཇམ་ཤ་ལ་མཆིན་པ་གླན་ནས།།
ང་འཚར་ལོངས་བྱུང་། །
ད་ནངས་ཡང་།
དྲག་ཏུ་ལྡང་བའི་རླུང་དམར་གྱིས།
ངའི་བྱང་ཆུབ་ཤིང་གི་ལོ་མ་ཞིག །
ནམ་མཁའ་ལ་ཁྱེར།
མི་མངོན་པའི་དབྱིངས་ལ་ཁྱེར། །
སྙིང་ལ་མི་བཟོད་པའི་ན་ཟུག་ལངས་ནས།
ང་སྡོང་རྩེ་ནས་ས་ལ་ལྷུང་། །
སྲིན་བུ་ཞིག་གི་མིག་ཆུས།
ལྗོན་ཤིང་གི་རྩ་བ་བརླན་པར་བྱས…
(1998 ལོའི< སྦྱང་ཆར》དེབ་གསུམ་པ་ལས་བདམས)
【དཔྱད་པ། བློས་འཇལ་ཐབས་བྲལ་བའི་ཚོར་འདུ་གང་ཡིན་ཀྱང་རང་་་་་
བཞིན་ཉིད་དུ་བརྗོད་ཐབས་བྲལ་བ་ལས་གཞན། བརྗོད་འདོད་ཀྱི་འདུན་པ་དང་
ཡི་གེས་ཕྱིར་མཚོན་གྱི་བར་ན་ཧེ་བག་ཆེན་པོ་ཡོད་ལ། ཆད་སྐྱོན་དེ་དག་སེལ་
སླད་ཐད་ཀར་དུ་མི་བརྗོད་པར་དཔེའི་སྒོ་ནས་བརྗོད་པ་དང་། དེ་ལས་གཞན་
པའི་བརྗོད་ཐབས་དེ་དག་བྱུང་བ་གདོན་མི་ཟ། །
འདས་པོ་ཞིག་ལ་མཚོན་ན། ང་ཚོས་ཁོ་ལ་དྲན་གསོ་བྱེད་པ་ནི་ཁོའི་མི་ཚེ་ལ་
166



•སོ་ལྟ་དང་གཟབ་ཉན།
དྲན་གསོ་བྱས་པ་ཡིན་ཞིང་། དོན་དམ་དུ་ཁོའི་ཐུན་མོང་མ་ཡིན་པའི་མི་ཚེའི་
རང་བཞིན་གྱིས་ཁོ་རང་ལ་དྲན་གསོ་བྱ་རིན་ཡོད་པར་བཟོས་པའི་རྐྱེན་གྱིས་ཡིན།
（ སྲིན་བུའི་མིག་ཆུ 》ཞེས་རང་གནས་རང་སེམས་སུ་རང་ངོ་ཟིན་པའི་གདེང་་་་་་
ཚོད་ཅིག་ལས་ཉམ་ཆུང་དུ་བཟོས་པ་ལས། ཕ་རོལ་པོས་རང་སེམས་སུ་གོ་གནས་
ག་ཙམ་ཟིན་ཡོད་པ་དང་། དེ་ཉིད་ཞིང་གཞན་དུ་གཤེགས་པའི་གྱེས་གདུང་ནི་སྒྱུ་
རྩལ་གྱི་བར་སྟོང་ཞིག་ཏུ། དཔངས་ཚད་ཅིག་གམ། ཟབ་ཚད་ཅིག ཡང་ན་
རིང་ཚད་ཅིག མདོར་ན། ཚིག་ངོས་ལས་མངོན་པའི་འུད་བརྗོད་གང་གིས་ཀྱང་
མཚོན་ཁུལ་མ་བྱས་ལ། འཇིག་རྟེན་ནས་སྡོང་རྒན”ཞིག་གི་ཞུམ་མེད་ཀྱི་སྙིང་
སྟོབས་དང༌། སྙིང་སྟོབས་དེ་ལས་མངོན་པའི་ལང་ཚོ་ལ་བརྟེན་པའི“ སྲིན་བུ”
ཞིག་གི་དཔེ་མཚོན་ནམ། 1:|: མི་ཚེ་ཞིག་གི་རིན་ཐང་ངམ་ཚེ་སྲོག་ཅིག་གི་གཟི་
བརྗིད་ཀྱི་བརྒྱུད་རིམ་དེ་ང་ཚོ་རང་རང་གི་སྙན་ངག་སྒྱུ་རྩལ་གྱི་མྱོང་གོམས་ལས་་་་
རོལ་ཐུབ་པར་བཟོས།
ལྷད་མེད་ཀྱི་བརྩེ་དུངས་ལ་དུས་དང་རྣམ་པ་ཀུན་ཏུ་ཕྱོགས་ལྷུང་གི་དྲི་མ་་་་་
གོས་པའི་སྐབས་གླགས་བྲལ་པ་ཡིན། “གནའ་དུས། ༼ མི་ཡུལ་ན། /...../ ནམ་
མཁའ་ན་ད་དུང་ཡལ་མེད”ཅེས་དཔངས་རྒྱ་ཡངས་པོར་བསྐྱེད་པའི་དུས་དང་་་་་་
བར་སྟོང་གི་ཀློང་ཞིག་ཏུ། ཀློག་མཁན་ལ་བྱུང་ནས་འདས་པའི་ལོ་རྒྱུས་ཀྱི་ཉམས་
སྣང་ཞིག་བསྐྱེད་པ་ལས་གཞན། འཇིག་རྟེན་འཚོ་བ་དང་བྱ་དངོས་ཀྱི་འགུལ་
སྐྱོད་ཅིག་གི་རང་བཞིན་བསྟན་འདུག ལྷག་དོན་སྙན་ངག་འདི་བཀླགས་མ་ཐག་
ཡིད་སེམས་ལ་ཐལ་སྐྱ་འཚུབ་མེ་བའི་དགུན་ལྗོངས་ཤིག་ཏུ་སླེབས་པའི་ཉམས་་་་་
སྣང་སྟེར་བ་ཡིན།
“འོན་ཀྱང་།/ ང་མི་ཡུལ་དུ་བསླེབས་དུས། /.../ གྲང་རེག་གིས་གཟིར་་་་་
167



•བོད་ཀྱི་སྙན་ངག་གསར་བ་བདམས་དཔྱད།
བའི་སྡོང་རྒན་ཞིག་མ་གཏོགས་མེད། .....” “འོན་ཀྱང”ཞེས་སྨྱུག་ཁ་ཕར་
དཀྱོགས་ཏེ་བརྗོད་འདོད་ཀྱི་ཀུན་སློང་དེ་ཚན་པ་དང་པོའི་རམ་འདེགས་ལ་་་༌་་
བརྟེན་ནས། རང་གི་ཚོར་འདུ་ཅི་རིགས་ནི་དུས་ཀྱི་འཕེལ་ཁ་ཞིག་གི་སྣེ་དྲངས་
ཐོག རང་སེམས་ཀྱི་གདུང་བ་བཅོལ་ཡུལ་དེའི་རླབས་ཆེན་གྱི་མི་ཚེ་དང༌། ཚེ་
སྲོག་གི་གཟི་བརྗིད་དེ“སྡོང་རྒན”ཞེས་པའི་དཔེ་མཚོན་ཞིག་ལས། ང་ཚོར་ཡིད་
ཡུལ་རང་དབང་བ་ཞིག་གི་གནས་གཞི་བྱིན་པར་མ་ཟད། སྐབས་དེའི་ལོ་རྒྱུས་ཀྱི་
རྒྱབ་ལྗོངས་ག་འདྲ་ཡིན་པའང་སྡོང་རྒན་དེའི་ཉམས་སྣང་ལས་བརྟག་གཞིག་བྱ་་་་
ཐུབ། བོད་ཀྱི་སྙན་ངག་ཁྲོད་རྗེས་དྲན་གྱི་སྙན་རྩོམ་ནི་བགྲང་གིས་མི་ལང་མོད། །
མང་བོ་ཞིག་ཚིག་ངོས་ཀྱི་རྔམ་སྟོབས་ལྡན་པ་ལས་ངེས་པ་དོན་གྱི་དྲན་གདུང་ཞིག་
གི་ཉམས་སྣང་མེད་ལ། ལ་ལ་ནི་ཡི་གེའི་རྩེད་འཇོ་ཙམ་ལས་ཕྱི་སྒྲིག་ནང་སྟོང་དུ་
འགྲོ་བ་མང་། སྙན་རྩོམ་འདིས་ཐོག་མར་རང་སྣང་གི་ཚོར་འདུ་དེར་དུས་ཀྱི་བར་
བགེགས་མེད་པར་བཟོས་ཏེ། དེ་ནས་སྐྱོ་སྣང་གི་ཡིད་བྱེད་དེ་དག་ཐད་ཀར་མ་
བསྟན་པར་མི་སེམས་སྡུག་པའི་ཡུལ་དེར་ཁོར་ཡུག་ཅིག་བསྐྲུན་ཏེ། བསྟན་དོན་
དེའང་བདེན་སྣང་གི་ཤན་སྟོབས་ལས་མངོན་ཕྱིར། འདིར་མངོན་པའི་ཚོར་འདུ་
ཅི་རིགས་ཀྱང་དངོས་དོན་ལས་བྱུང་བར་ཐེ་ཚོམ་མི་དགོས་སྙམ། །
དེར་མཐུད་ནས“ ཐར་ཐོར་དུ་ལུས་པའི་ཤིང་ལོ་ལས།༼ངས་མེས་པོའི་“ ས་
གཏམ་རྒྱུད་ལ་ཉན། ལོ་མའི་ཟིལ་དངར་ལ་ལྕེ་ལྡག་དང་།༼ ལོ་མའི་འཇམ་ཤ་ལ་
མཆིན་པ་གླན་ནས།/ ང་འཚར་ལོངས་བྱུང”ཞེས་སྐབས་དེའི་རིག་གནས་ཀྱི་ཁོར་
ཡུག་ཅིག་སློང་སྐྲུན་བྱས་པ་དང་འབྲེལ། རྒན་ལགས་ཀྱི་གཞལ་དཀའ་བའི་བཀའ་
དྲིན་དེའང་རང་གི་ལུས་ཁམས་ཙམ་ནར་སོན་པ་ཙམ་མིན་པར། ཤེས་རྟོགས་ཤིག་
གི་ནར་སོན་ནམ་འཇིག་རྟེན་གོ་འབྱེད་ཀྱི་ཤེས་པ་སྩོལ་མཁན་ཡིན་པ་བསྟན་བྱུང་།
16



•སོ་ལྟ་དང་གཟབ་ཉན།
མི་ཞིག་གི་སྐྱེ་རྒ་ན་འཆིའི་བརྒྱུད་རིམ་དུ་ཤེས་རིག་གི་གསོ་བཅུད་འདྲེན་མཁན་་་་
ནམ། བློ་སྒོ་འབྱེད་མཁན་གྱི་དགེ་རྒན་ནི་རང་ཉིད་དུད་འགྲོ་ལྟ་བུར་གནས་སུ་མ་
བཅུག་པར་བསྐྱབས་པའི་དྲིན་ཆེན་ཅིས་མ་ཡིན་མོད། འདི་ལས་གོམས་སྲོལ་ལྟར
“ ཐུགས་རྒྱ་མཚོ”དང༌“ གསུང་ཚངས་དབྱངས།” “སྐུ་རི་རབ”ཅེས་ཚིག་གི་སྒྱུ་ཤོམ་
མེད་ལ། “སྡོང་རྒན”ཞིག་གི་གྲིབ་བསིལ་ལ་བརྟེན་པ་ལས་བྱུང་བའི་ལུས་ངག་
ཡིད་གསུམ་གྱི་དྲིན་གཟོའི་འདུ་ཤེས་ལྷད་མེད་ཅིག་དང༌། དེར་འཆང་བའི་བརྩེ་
དུངས་རྣལ་མ་ཞིག་དང་བཅས་མཚོན་ཡོད་པ་ཡིན། །
ཕྱི་ཡུལ་ཀྱི་རི་ར་བ་ཁང་ཁྱིམ་ནས་ནང་སེམས་ཀྱི་ཚོར་བ་ཕྲ་མོ་གང་ཡིན་ཀྱང་
རྟེན་འབྲེལ་དུ་མངའ་བས། “རྗེས་དྲན”འདི་ཡང་དེ་ལས་མ་འདས་ལ། “ད་
ནང ས་ཡང་། /..……../ མི་མངོན་པའི་དབྱིངས་ལ་ཁྱེར”ཞེས་གོང་གསལ་གྱི“བཀའ་
དྲིན”དག་གི་རྨང་དེ་བརྟན་པོར་བཏིང་སྟེ། བར་སྐབས་འདིའི“རྗེས་དྲན”ནི་
ཤེས་རྟོགས་ཤིག་ལས་མངོན་པའི་གདུང་སེམས་ཤིག་དང༌། མི་དང་མི་བར་གྱི་
རྒྱུས་ལོན་ལས་བྱུང་བའི་གདེང་འཇོག་ཅིག་ཡིན། “བྱང་ཆུབ་ཤིང་གི་ལོ་མ”ཙམ་
དུ་མཐོང་མོད། འོན་ཀྱང་དེའི་འདེགས་བྱ་ནི་ནམ་མཁའ་གར་ཁྱབ་ཀྱི་མཛད་
རྗེས་ཆེན་པོ་ཞིག་ཏུ་སོང་ཕྱིར། རྩོམ་མཁན་རང་གི“རྗེས་དྲན”དེའང་ཇི་འདྲའི་
དོན་ལྡན་གྱི་རྗེས་དྲན་ཞིག་རེད་ཨང་སྙམ། སྒྱུ་རྩལ་ནི་ནམ་ཡང་ཟིལ་ཤུགས་ཀྱིས་
ཁེངས་ཤིང་སྒྱུ་རྩལ་གྱི་བསྡུས་བརྗོད་དེ་དག་གལ་ཏེ་རང་རང་གི་ཤེས་རྟོགས་སུ་་་་
མྱོང་རོལ་བྱ་ཐུབ་ཚེ། དེར་གོ་བ་ལོན་སོང་སྙམ་པའི་སྤྲོ་བ་ཞིག་དང་བེམ་གཟུགས་
གང་རུང་ཞིག་རང་སྣང་དུ་སྲོག་ལྡན་དུ་གྱུར་པའི་མཚར་སྣང་ཞིག་ཀྱང་འབྱུང་་་་་
སྲིད།
“ སྙིང་ལ་མི་བཟོད་པའི་ན་ཟུག་ལངས་ནས། / ང་སྡོང་རྩེ་ནས་ས་ལ་ལྷུང་།/
169



•བོད་ཀྱི་སྙན་ངག་གསར་བ་བདམས་དཔྱད།
སྲིན་བུ་ཞིག་གི་མིག་ཆུས།༼ ལྗོན་ཤིང་གི་རྩ་བ་བརླན་པར་བྱས། / ” གོང་
གསལ་གྱི་རྒྱུ་རྐྱེན་དེ་རིགས་ཚང་བས། ཕལ་བའི་ཚིག་གི་འགྲོས་སུའང་དྲན་
གདུང་གི་ལྗིད་ཚད་ནི་གཞལ་ཐབས་བྲལ་བ་ཞིག་ཡོད་པ་སྐབས་འདིར་གསེད་་་་་
འགྲོལ་གྱི་ངལ་བ་མི་དགོས་ཤིང༌། དེ་དེ་རེད། ཀན་ཀན་རེད་ཅེས་ཁ་རྒོད་ཅིག་
གི་དགོས་མེད་ཀྱི་འགྲེལ་བ་ལས། རང་སེམས་ཀྱི་མྱོང་གོམས་སུ་དྲན་གདུང་དེ་་
ས སྡོང་རྩེ”ནས་མར་དལ་བུར་ལྷུང་དུ་བཅུག་ན་ཅིས་མི་བཟང་། མཇུག་གི་ཚན་པ་
འདི་ལས་ང་ཚོས་གདུང་ཡུལ་ཞིག་ལ་འཆང་བའི་བརྩེ་དུངས་དང་ཡིད་ཆེས་་་་་་་་
མཐོང་བ་ལས་གཞན། གདུང་བ་དེ་གདུང་བ་རྐྱང་རྐྱང་ཞིག་གི་འདམ་དུ་མ་བྱིང་
བར། དེ་ལྟ་བུའི“ སྡོང་རྒན”གྲངས་མེད་ཅིག་མིག་ཆུས་བརླན་པར་བྱས་ནས་
ནགས་སུ་བསྐྲུན་པར་ཕོད་པའི་སྤོབས་པ་དང་སྙིང་སྟོབས་ཤིག་མཐོང་བར་མ་་་
ཟད། གདུང་ཡུལ་དེའི་རང་གཤིས་ཀྱི་མཛེས་སྡུག་དེའང་ཤུགས་སུ་མངོན་ཡོད།
དེར་བརྟེན་འདི་ནི་སེམས་རྣལ་མ་ཞིག་ལས་བྱུང་བའི“རྗེས་དྲན”རྣལ་མ་ཞིག་
དང་། “ཤེས་ནས་དད་པའི་སྤྱི་བོར་གུས་མཆོད”པའི“བསྟོད་པ”རྣམ་དག་ཅིག་
རེད་ཅེས་ནའང་ཐལ་དྲགས་པ་མེད་སྙམ་མོ།།



སོ་ལྟ་དང་གཟབ་ཉན།
ཙོང་ཁ་པ།
། །
གཅན་རང་སད།
ཙོང་ཁ་པ། མཚམས་སྤྲིན་གྱི་ཀློང་ལ་བཞུགས་དུས།
མེ་ཏོག་གི་མཆི་མས་འདོད་བློ་བརླན་མ་མྱོང་ལ།
ཙོང་ཁ་པ། རི་ཁྲོད་ཀྱི་པང་ལ་ཕེབས་དུས།
འཇིག་རྟེན་ལ་ཕྱི་མིག་ཀྱང་མ་གཟིགས། །
ཙོང་ཁ་པ། གནས་ལུགས་ཀྱི་དེད་དཔོན།
རྟེན་འབྲེལ་གྱི་ལྡེ་མིག
ལྷག་བསམ་དང་བྱིན་རླབས་ཀྱི་བུམ་ཆུ་བསྣམས་པའི་
ངེས་དོན་གྱི་དྲང་སྲོང་།
ཙོང་ཁ་པ།
དགོངས་པ་དང་ཀུན་སྤྱོད་ཀྱི་མཐོ་སར་འཕགས་ཏེ།
སེམས་ཅན་ལ་བདེ་ལེགས་གྲངས་མེད་ཀྱི་འགྱུར་ཁུགས་བོས།
ཙོང་ཁ་པ། ཐར་པའི་རི་དྭགས་རྔོན་མཛད་ཤ་ཝ་རི།
ཕྱག་ཕྲེང་དང་ལྷུང་བཟེད་ལས་མེད་པའི་འབྱོར་ལྡན་པ།
ཞི་བའི་ཚོ་དཔོན། རྣམ་ཤེས་ཀྱི་ཁ་ལོ་པ། །
171



བོད་ཀྱི་སྙན་ངག་གསར་བ་བདམས་དཔྱད།
འགྲོ་བའི་སྤྱི་གཙུག་ན་འཛུམ་པའི་ཉི་མ།
ཙོང་ཁ་པས་རིགས་དྲུག་གི་མིག་ཆུ་བཞེས་རྗེས།
ལེགས་བཤད་ཀྱི་འོད་ཟེར་སྤྲོ།
ཙོང་ཁ་པ། སྙན་གྲགས་དང་འདོད་ཡོན་ལ་སྡང་བའི་
ཁེར་རྐྱང་གི་རྒྱལ་སྲས། །
ཙོང་ཁ་པ། ངའི་མཆོད་སྟེགས་ན། །
ནམ་ཡང་འཛུམ་པའི་གསེར་མདོག་གི་མར་མེ། །
(1998 ལོའི《 སྦྲང་ཆར》དེབ་གསུམ་པ་ལས་བདམས)
【དཔྱད་པ】 “ཙོང་ཁ་པ། མཚམས་སྤྲིན་གྱི་ཀློང་ལ་བཞུགས་དུས། /.../
འཇིག་རྟེན་ལ་ཕྱི་མིག་ཀྱང་མ་གཟིགས།” ཙོང་ཁ་པ་ནི་རིག་གནས་ཤིག་གི་
མཚོན་བྱེད་ཡིན་ལ། ཙོང་ཁ་པ་ནི་རིང་ལུགས་ཤིག་གི་དེད་དཔོན་ཡིན། དེང༌
རབས་མིའི་འདུ་ཤེས་ན་གནས་ལུགས་ཀྱི་ཉ་གས་བཅལ་པའི་བདེན་སྟོབས་ལས་་་་
རང་བློ་བག་ཏུ་འཁུམས་པའི་འུད་བསྟོད་མེད་ལ། སྤྱིར་གཞི་གྲུབ་པ་མཐའ་དག་
ལ་དགོས་མེད་ཀྱི་སྒྲོ་འདོགས་དང་དོན་མེད་ཀྱི་སྐུར་འདེབས་བྱེད་པ་ནི་སྙིང་བོས་
དབེན། རྩོམ་མཁན་གྱིས་གསོན་ཉམས་ལྡན་པའི་དཔེ་འཇལ་གྱི་སྒོ་ནས་བྱུང་ནས་
འདས་པའི་ལོ་རྒྱུས་མི་སྣ་དེ་རང་གི་འཆར་རྟོག་གི་བར་སྟོང་ཞིག་ཏུ་བཞག་སྟེ།
ཁོང་གི་ཕྱི་ནང་གཉིས་ཀྱི་ཡོན་ཏན་དེ་སྒྱུ་རྩལ་བློས་བསླང་གི་གོ་རིམ་ལྟར་མཛེས་་་
སྡུག་ལྡན་པར་བཀྲམ་བྱུང་། །
“མཚམས་སྤྲིན་གྱི་ཀློང”དང“མེ་ཏོག་གི་མཆི་མ”ཞེས་ང་ཚོས་རྒྱུན་ལྡན་དུ་རྗེ་
ཙོང་ཁ་པ་ལྟ་བུའི་ལོ་རྒྱུས་མི་སྣར་བསྟོད་པ་བྱེད་སྐབས་ཀྱི་དཔེ་འཇོག་ལུགས་སམ།
172



སོ་ལྟ་དང་གཟབ་ཉན།
མཛེས་དཔྱོད་གོམས་གཤིས་དེ་སྐབས་འདིར་དེང་རབས་པའི་འདུ་ཤེས་ཀྱིས་ཟིན་
ཅིང་། རྗེ་ཙོང་ཁ་པའང་ཟག་བཅས་ཀྱི་ལུས་རྟེན་ཡིན་པས་ན། ཕྱིའི་རྣམ་པར་
ཁོང་ཡང་འགྲོ་བ་མི་སྤྱི་དང་འདྲ་བ་ཞིག་ཡིན་ངེས་ལ། སྐྱེས་ཆེན་ག་འདྲ་ཞིག་
ཡིན་ཀྱང་དུས་ཕྱིས་ཀྱི་བརྩོན་པར་བརྟེན་པ་ལས་བྱུང་བ་ཁོ་ཐག་ཡིན་ཕྱིར། རྩོམ་
མཁན་གྱིས་ཀྱང་ཚན་པ་འདིར་ཁོང་གི་མི་ཚེའི་ཐོག་མ་དང་མཇུག་གི་མཛད་པ་་་་
གཉིས་ལ་རང་བཞིན་བརྗོད་པ་ལས་འུད་ཀྱི་ཆ་བསྲེས་པ་མེད་མོད། འཇིག་རྟེན་
ཆོས་ཉིད་ཀྱི་ཐད་ནས་བཏོན་པའི་འདྲ་མཉམ་གྱི་འདུ་ཤེས་དང་། འཇིག་རྟེན་
འཇིག་རྟེན་དུ་མཐོང་བ་ལས་བྱུང་བའི་རྒྱུད་ཀྱི་ཡོན་ཏན་དེའང་སྙན་ངག་པས་ལྷ་
སྒྲུང་གི་རབ་བཏགས་རྣམས་དོར་ཕྱིར། ང་ཚོས་མཐོང་བ་ནི་རྟོགས་ལྡན་པ་ཞིག་
གིས་སྐྱེ་འཆི་ལ་བཟུང་བའི་ཐུན་མོང་མ་ཡིན་པའི་རྣམ་འགྱུར་ཡིན། སྒྱུ་རྩལ་གྱི་
བདེན་པ་ལ་དུས་དང་རྣམ་པ་ཀུན་དུ་འཛད་མེད་ཀྱི་ཟིལ་ཤུགས་འབྱུང་ཞིང་། །
བདེན་པ་ལས་བྱུང་བའི་སྒྱུ་རྩལ་ལ་དེ་བས་ཀྱང་ཡ་མེད་ཀྱི་མཚོན་སྟོབས་མངའ་
འོ། ད་
“ཙོང་ཁ་པ། གནས་ལུགས་ཀྱི་དེད་དཔོན། /.../ སེམས་ཅན་ལ་བདེ་
ལེགས་གྲངས་མེད་ཀྱི་འགྱུར་ཁུགས་བོས།” སྤྱིར་སྐྱེས་ཆེན་གང་ཡིན་ཀྱང་ཁོང་
ཚོས་མཐར་ཐུག་གི་སྙེག་གཞི་ནི་གནས་ལུགས་ཤིག་གསལ་འདོན་བྱེད་པ་དང་་་་་་
ལག་ལེན་དུ་བསྟར་བ་ཡིན་ཞིང་། གནས་ལུགས་ཀྱི་ངོ་བོའམ་རང་བཞིན་ཟིན་ཏེ་
ཕྱིར་འཇིག་རྟེན་གནས་ལུགས་ཅན་དུ་བསྒྱུར་བཀོད་བྱེད་པ་ནི་ཁོང་དག་གི་་་་་་
འགན་འཁུར་རམ་སྙེག་བཞིན་པའི་མི་ཚེའི་རིན་ཐང་ཡིན། ལྷག་དོན་རྗེ་ཙོང་ཁ་
པ་ནི་རིང་ལུགས་ཤིག་གི་གསར་གཏོད་མཁན་པོ་དང་། བོད་ཀྱི་རིག་གནས་ཀྱི་བླ་
མེད་སློབ་དཔོན་ཡིན་སྟབས། ང་ཚོས་ཁོང་ལ་གདེང་འཇོག་བྱས་ན་ཁོང་གི་ཕྱི་
173



•བོད་ཀྱི་སྙན་ངག་གསར་བ་བདམས་དཔྱད།
ཚུལ་གྱི་མཛད་པ་ལས་རྒྱུད་ཀྱི་ཡོན་ཏན་ནམ་རྟོགས་པ་ལ་སྔོན་གནས་རྗེས་གྲགས་
ཙམ་དུ་རིགས་འདེད་བྱེད་པ་ལས་རང་བློས་འཇལ་ཐབས་བྲལ་ཕྱིར། རྩོམ་མཁན་
གྱིས་ཀྱང་གནས་ལུགས་དེའི་སྟེང་ནས“དེད་དཔོན”དང“ལྡེ་མིག”“དྲང་སྲོང”
ཞེས་རང་སྣང་དཔེ་ཡིས་འཇལ་ཏེ་སྐྱེས་ཆེན་གང་རུང་ཞིག་གི་མཐར་ཐུག་་་་་་
བསྙེགས་འབྲས་ཤིག་ནས་ཕལ་བའི་ཚིག་གི་ལམ་ནས་ཁོང་གི་མཛད་རྗེས་དེ་་་་་་་
བསྟན་ཐོག ཁོང་གི་འཇིག་རྟེན་ལྟ་ཚུལ་དང་སེམས་བསྐྱེད་ག་འདྲ་གནས་པའང་
སྣང་བརྙན་རང་བཞིན་གྱི་ཡིད་ཡུལ་ལས་འཆར་རྟོག་བྱ་ཐུབ། །
“ཙོང་ཁ་པ། ཐར་བའི་རི་དྭགས་རྔོན་མཛད་ཤ་ཝ་རི། /.../ ནམ་ཡང་
འཛུམ་པའི་གསེར་མདོག་གི་མར་མེ།” རྒྱུད་ཀྱི་ཡོན་ཏན་ནི་ཚད་ངེས་ཅན་ཞིག་
ན་ཕྱི་ཚུལ་གྱི་ཀུན་སྤྱོད་ལས་མངོན་པ་ཆོས་ཉིད་ཡིན་སྟབས། རྩོམ་མཁན་གྱིས་
ཁོང་གི་དཔེ་གཞི་ཅན་གྱི་སྤྱོད་སྟངས་དུ་མ་དང་། ། རིག་གནས་ཤིག་ལ་རྒྱུས་ལོན་
ཐོབ་པའི་རྟོགས་ལྡན་དེའི་མཛད་སྤྱོད་ཀྱང་རིག་གནས་དེའི་ཁོར་ཡུག་ཅིག་ལས་་་་
བཞེང་སྐྲུན་བྱས་པས། ང་ཚོའི་རྟོག་སྣང་ལའང་རྗེ་ཙོང་ཁ་པའི་ཚེ་གང་གི་མཛད་
རྗེས་དེ་རང་རང་གི་འཆར་རྟོག་ཁྲོད་ཚོར་བ་ཐད་ཀར་བའི་སྣེ་ནས་བློས་ཟིན་ཅི་་་་
རིགས་བྱ་ཆོག་པ་ཞིག་ཡིན། འདི་ནི་སྙན་ངག་གི་ཁྱད་ཆོས་ཡིན། སྤྱིར་རྗེ་བླ་
མར་བསྟོད་པ་མཛད་པ་ནི་བགྲང་གིས་མི་ལང་མོད། དགེ་འདུན་པ་ཞིག་གིས་
བརྗོད་སྟངས་འདི་འདྲས་བསྔགས་བརྗོད་བྱས་པ་ནི་ཐེངས་དང་པོ་ཡིན་ངེས།
སྤྱིར་སྙན་ངག་ནི་གནད་དོན་གྱི་གསེད་འགྲོལ་ལམ་གཞུང་ལུགས་ཤིག་གི་་་༌༌་
བསྟར་བསྒྲིགས་མིན་ལ། སྙན་ངག་གང་རུང་ཞིག་གསར་རྩོམ་བྱེད་པ་ལ་གནད་
ཀྱི་དམ་པ་ནི་སྙན་ངག་གི་སྐད་ཆ་ཐབས་མཁས་ཀྱི་སྒོ་ནས་སྤྱད་པའི་ཞར་ལ།།
བརྩམས་ཆོས་དེའི་སྒྱུ་རྩལ་གྱི་སྟོབས་སུ་འགྱུར་བའི་སྐད་ཆ་གསར་གཏོད་དམ་་་་་
174



བསོ་ལྟ་དང་གཟབ་ཉན།
བརྡར་ཤ་གཅོད་པ་བཞིན། ཐབས་མཁས་ཀྱི་སྒོ་ནས་བསམ་བློའམ་གནས་ལུགས་
དག་ཀྱང་གང་ལ་གང་འཚམ་དུ་སྦྱོར་བ་གལ་ཆེ། སྙན་རྩོམ་འདི་ལས་རྩོམ་མཁན་
གྱིས་མཉེན་ཤ་དང་ལྡེམ་ཤུགས་ཆེ་བའི་ཚིག་སྦྱོར་ལ་བརྟེན་ནས་ཚད་དམ་་་་་་་་་་
དཔངས། ཡང་ན་ཐ་སྙད་འགའ་ལ་བརྟེན་ནས་གནས་ལུགས་ཤིག་གི་ཟབ་ཚད་
ཆེ་བར་རློམ་བཞིན་བསྟོད་པ་མ་བྱས་པར། གཙོ་བོ་ཁོང་གི་ཕྱི་ཚུལ་གྱི་མཛད་པ་
བརྒྱུད་ནས་ཁོང་སྣང་བརྙན་ཅན་དུ་བཞེངས་ཏེ། གདེང་འཇོག་གམ་བསྟོད་པ་དེ་
ཡང་མིའི་མཐོང་སྣང་ལས་མ་བརྒལ་ཕྱིར། ང་ཚོ་སུ་ཡིན་ཀྱང་སྒྱུ་རྩལ་མྱོང་རོལ་གྱི་
བར་གསེབ་ཅིག་ཏུ་དམ་པ་དེ་ག་འདྲ་ཞིག་ཡིན་པ་རང་རང་གི་འཆར་རྟོག་ལ་་་་་་
བརྟེན་ནས་རྒྱུས་ལོན་སྤྱི་མཚན་པ་རེ་བྱེད་ཐུབ་པ་ལས་གཞན། ཁོང་ཉིད་ལ་འདི་
ལྟ་བུའི་བསྟོད་པ་མཛད་པ་ནི་ཇི་འདྲའི་འོས་ཤིང་འཚམས་ཨང་སྙམ་པའི་སྒྱུ་རྩལ་
གྱི་བདེན་སྣང་དེའང་དབང་མེད་དུ་འབྱུང་སླ། དེ་བས་སྒྱུ་རྩལ་ནི་འཚོ་བའི་རྨང་
གཞི་ལས་བཏོན་པ་ཡིན་ཞེས་པའང་གནས་སྐབས་འདི་ལྟ་བུར་གནས་ལུགས་ལྡན་
པར་འདུག་སྙམ་པའི་ཡིད་ཆེས་དེ་རང་བཞིན་ཉིད་དུ་ཐོན་མི་ཐུབ་བམ།
175



•ཁོད་ཀྱི་སྙན་ངག་གསར་བ་བདམས་དཔྱད།
འགྲུལ་བཞུད།
བྱ་མདོ་རབ་རྒྱས།
ཉི་འོད་ལ་རྩྭ་ལྗང་གི་ནེམ་ཤ་འཁྱུད་པའི་སྤང་ཐང་ནས།
ང་ཚོས། དྲོད་འཇམ་དང་ཁུ་བྱུག་གི་གླུ་ངག་ཉར་ཡུན་
ཐུང་དྲགས་སོང་།
འོག་འགྱུ་དེའི་དབང་གིས།
ཁྲུང་ཁྲུང་ཁྱུ་གཅིག་གི་རུ་སྣེ་ཁྲིད་པའི་ཁྱོད་རང་།
རི་ཆུ་ཁྲི་ཕྲག་གི་ཕ་རོལ་ནས་ཕེབས་ཏེ།
ངའི་ལྷ་ཁང་གི་གཡེར་དྲིལ་སིལ་སིལ་གཡོ་བའི་རི་ཁྲོད་དུ།
དེ་ལྟར་རྒྱུ་མཚན་དང་བཀག་འགོག་མེད་པར་ལྷབ་ལྷུབ་བབས།
ངེས་འབྱུང་།
རང་ལ་ཐེམས་པའི་གར་སྟེགས་ཀྱི་སྟེང་ནས།
ཡུན་རིང་ལ། ངས་རྫུ་བག་གིས་སུ་ཞིག་འཁྲབ་པའི་ངལ་
དུབ་ཀྱིས།
176



སོ་ལྟ་དང་གཟབ་ཉན།
འཇུག་ངོགས་རེའི་སྣེ་མོའམ་ཡང་ན་སྒོ་གླེགས་རེ་རྡུང་
སྙམ་དུས། །
ང་ལ་མགོ་རྔ་མེད་པའི་སྐོམ་པ་རེ་སྐྱེས་ཤིང་།
ཉེ་འཁོར་ནས། ང་ལ་རྒྱུ་མཚན་མེད་པར་ཆོག་ཤེས་རེ་སྦྱིན།
དེ་ལྟར་ཡང་དང་བསྐྱར་དུ་ཟློ་བའི།
སེམས་འཛིན་ཕྲ་མོ་དེའི་བདེ་སྣང་ལ་ཞེན་ནས།
ནམ་མཁའ་ཆུང་ཆུང་འདིའི་མངའ་འོག་ཏུ།
ངས་རང་ཉིད་རྒ་བཞིན་པ་ཚོར། །
ཡིན་ལུགས་གང་རུང་ཞིག་གསལ་བར་སྟོན་འདོད་ཀྱིས།
མི་ཚོགས་ལ། ང་སྒམ་ཚུགས་ཀྱིས་འཁོར་ནས།
གླུ་ཞིག་ལེན་རྩིས་ཀྱིས་འགྲམ་པ་ལག་པས་བསྐྱོར་ན་ཡང་།
མཐའ་འཁོར་ན་ཉན་མཁན་དང་ལྟ་མཁན་སུ་ཡང་མ་
མཆིས་པས།།
མེ་ལོང་ཆེན་པོ་དེའི་མདུན་ནས།
དེ་ལྟར། ངས་རང་ཉིད་ལ་གསལ་ཐག་ཆོད་པ་ཞིག་ལྟ་
དགོས་བྱུང་།
ཆེས་ཕལ་བའི་སྤྱི་འགྲོས་དེའི་གཡས་གཡོན་དུ།
འཇའ་ཚོན་དང་དགེ་རྩ་ཅི་ཡང་མ་མཆིས་པར། །
ངའི་མགོ་སྐྱེས་དང་ངའི་མིག་ཟུང་ལ་སྐྱ་མདངས་
སྲབ་མོ་འཚེར་བས།
ང་རང་། རྒས་རྟགས་དང་སྔངས་འཚབ་ཀྱིས་གཞི་
ནས་བསྡམས་བྱུང་། །



བོད་ཀྱི་སྙན་ངག་གསར་བ་བདམས་དཔྱད།
ད་ལྟ། ངས་ཕྱི་མའི་སྐྱེ་བ་གང་རུང་ལ་བསམ་བློ་གཏོང་རན།
རྣལ་འབྱོར་པའི་རྐང་གླིང་གི་འགྱུར་ཁུགས་དང་སྨྲེང་སེམས་
བན་བུན་ཁྲོད། །
རྨ་ཁ། སྡུད་མང་བའི་དབྱར་གཞུང་གི་ཤམ་ཐབས་དམར་པོས།
སྐྱེད་ཚལ་གང་གི་བསིལ་འོག་ནས་ང་ལ་རམ་བུས་བཏེགས་
སོང་།
ཁྲག་དམར་གྱོན་པའི་མིག་ཟུང་གིས་རྒྱལ་ཁམས་འཚོ་བའི་
ཤུགས་བསྟན་ལ།
ཉི་ཟླ། རྟག་བརྟན་དང་གསེར་མདོག་གིས་འཚེར་བའི་
སྒྲོན་མེ་ཡ།
མཁའ་ལམ་གྱི་ཆེས་སྔོ་ས་ནས་ཕེབས་པའི་ཁྱོད་རང་།
ངའི་སྨོན་འདུན་དང་ངའི་མཆོད་རྟེན་གྱི་སྣེ་མོར་ཐོགས་
ནས་ཡུན་རིང་སོང་།
སེམས་བསྐྱེད།
སྐར་ཚོམ་གྱི་ཤུགས་བསྟན་མཛའ་མོའི་མིག་ཟུང་བཞིན། །
ངའི་ནང་སྙིང་དལ་བུས་བྲུས་ནས་ང་ནི་འཆི་ལ་ཉེ།
ཁྲུང་ཁྲུང་དང་རྐང་གླིང་གིས་ཡང་ཡང་བོས་པས། །
ང་གཙང་པོའི་ཁ་གཏད་དུ་ལངས་ནས། །
ཕ་རོལ་གྱི་ཞིང་ཁམས་དེ་ལ་རྣ་བ་བླགས་ནས་ཉན་ཞིང་། །
179



སོ་ལྟ་དང་གཟབ་ཉན།
ངས་དད་འདུན་དང་སྐོམ་གདུང་གིས་སྒོ་ཐེམ་བཙལ། །
སྤྲིན་གསེབ་ནས། ལྷ་མོ་ཞིག་གམ་ཡང་ན་ཁྱེའུ་ཞིག་གིས། །
མེ་ཏོག་གིས་བསླེས་པའི་གླུ་སྐས་ཤིག་ནར་གྱིས་དཔྱངས་པ།
མུ་ཏིག་དང་མན་ཤེལ་ལྟར་འོད་འཚེར་བའི་སྒོ་ཐེམ་དུ་
གྱུར་ཅིང་། །
མ་གཞིར་དེ་ངའི་སེམས་ཁོང་དང་རྡོག་འོག་ན་མཆིས།
སྔོན་འགྲོ་གང་རུང་གི་མཇུག་གཞི་ནས་གྲུབ་པས།
ད་ལྟ། ང་ལ་འཁྲེང་ཞེན་དང་ཁ་ཆེམས་ཅི་ཡང་མེད་ན་འོས།
ངའི་ལུས་ངག་ཡིད་གསུམ་དང་།
བ་སྤུའི་བུ་ག་རེ་རེ་ན་བཞུགས་པའི་མཁའ་འགྲོའི་ཚོགས་ཀྱིས།
མགྲིན་གཅིག་དབྱངས་གཅིག་གི་ཕྱག་རྒྱ་དང་གསོལ་འདེབས་
ལྷང་ལྷང་གིས། །
ཁྲག་དམར་ཙར་ཙར་དུ་ངའི་དོན་སྙིང་དང་ངའི་ཕུང་ཚོགས།
སྦྱངས་རྟོགས་སྤར་བའི་སྲེག་བླུགས་ཀྱི་ཞལ་ཟས་སུ་བསྒྱུར་ཅིང་། །
གར་སྟབས་དང་གཡེར་བག་ཤིག་ཤིག་ངང་། །
རིམ་པ་བཞིན་མེ་ལྷའི་ལྷ་ཚོགས་ཀྱི་ཞལ་དུ་བསྟབས།
བྱ་རྒོད་བཞིན་རྐན་སྒྲ་ཏོག་ཏོག་གི་ལྷ་ཚོགས་མེ་དཔུང་དུ་གྱུར།
ངའི་མི་གཙང་བའི་དྲི་མ་དང་ངའི་མི་མཛའ་བའི་རྒས་གཉེར།
ངའི་ངོ་འབག་དང་ངའི་མི་སྡུག་པའི་ལྷན་པོ། །
ཡོད་ཚད་ང་དང་ལྷན་དུ་བསྲེགས་ཤིང་།
ང་ཡོངས་སུ་འབར་ནས་མེ་ཕུང་དང་རོ་གཅིག་ཏུ་གྱུར།



• བོད་ཀྱི་སྙན་ངག་གསར་བ་བདམས་དཔྱད།
མཚམས་སྤྲིན་བཞིན་མཁའ་ལམ་ཁྱབ་པའི་མེ་དཔུང་གིས།
གནམ་སའི་ཧྲག་བར་དང་ངའི་ཡེ་ཤེས་ཀྱི་སྤྱན་ཟུང་ལྷན།
གཅིག་ཏུ་ཕྱེས་པས། །
ད་ལྟ། ངའི་རྐང་རྗེས་དང་ངའི་རུས་རྐང་སིམ་པའི་དབུགས་
དབྱུང་ཐར་ཐོར་ཡང་།
གཙང་འགྲམ་དང་གཙང་ཆུའི་ཡུར་རླབས་ཀྱི་སྟེང་ན། །
བཙོ་མ་ལྟར་གསེར་འོད་ལམ་ལམ།
གསེར་འོད་ལམ་ལམ་གྱིས་འབར་ཞིང་ལྟ་ན་སྡུག་
རྐང་གླིང་གི་འགྱུར་ཁུགས་དང་དྲིལ་ཆུང་གི་སིལ་སྒྲ་སྙན་མོས།
གསོལ་འདེབས་གང་མང་ཞིག་མེ་ལ་བསྒྲོན་པའི་ཤུགས་
བསྟན་ལ།
སུ་ཞིག་གིས་མཐའ་བཞི་སྐྱེ་འགག་གི་སྒྲིབ་གཡོགས་རང་
སར་བསྲེགས་ནས།
བརྩེ་དུངས་ཀྱི་རང་ཞལ་ངོ་མ་རང་དབང་གིས་མཇལ་སོང་།
སེམས་པ། ནམ་མཁའ་ལྟར་ཕ་མཐའ་ཡས་པའི་ཁྱོན་འོག་ཏུ།
མ་བཅོས་ཤུགས་འབྱུང་གི་སྤྱོད་ལམ་ལ་རྫོགས་མཐའ་མེད་པར།
སུ་ཞིག་གིས་བསམ་གཏན་ལ་འབྱམས་པའི་ལྷ་ཚོགས་ཀྱི་
སྙིང་ཁར། །
བདེ་གསལ་མི་རྟོག་པའི་རྡོ་རྗེ་བྲོ་རྡུང་གནངས་སོང་།
180



བསོ་ལྟ་དང་གཟབ་ཉན།
སྟོན་ཁ་བཞིན་དུས་ཚིགས་ཀྱིས་ལྕི་བའི་ཁ་བཏགས་དང་།
མི་སེམས་རུམ་གང་འཐུ་འདོད་ཀྱིས།
མི་ཚོགས་ལ། ང་དེ་ལྟར་མདུང་ཚུགས་ཀྱིས་འཁོར་ནས།
འགྲུལ་བཞུད་གཞན་ཞིག་གི་སྣེ་མོ་འཛིན་དུས། །
ངས། འབབ་འོས་ཀྱི་རྡོག་ཁྲེས་ལ་ཡང་སྙིང་ཅི་ཞིག་ཁུར་འོས།
འོ།
དམྱལ་བའི་རྗེས་ལུས། ཡི་དྭགས་ཀྱི་དབུལ་ཕོངས།
དུད་འགྲོའི་རྨོངས་རྟུལ། །
ངན་སོང་བའི་སྡུག་བསྔལ་འདི་དག་གིས། བ་
སེམས་པ་འདི་མེ་ཏོག་གི་འདབ་ལོ་ལྟར་རྫི་བཞིན།
ངའི་ཕྲག་སྟེང་ལ། །
འཕྲེད་གླིང་གི་སྦུབས་ནས་མཛེས་སྡུག་གི་ཁུར་བོ་རེ་
བསྐུར་པས། དབང་
ད་ལྟ། ཆ་རྐྱེན་དང་ཁས་ལེན་ཅི་ཡང་མེད་པར། །
ངས་གོང་མའི་ལྷ་ཚོགས་ཀྱི་སྒེར་སེམས་ཆུ་ལ་བསྐྱུར་དགོས། །
བར་མའི་མི་ཚོགས་ཀྱི་འཆམ་འབག་མེ་ལ་བསྲེག་དགོས།
ས་འོག་གི་ལྷ་མིན་ཚོའི་ཕྲག་དོག་དང་འཁྲུག་ལོང་གྲི་ཡིས་
གཏུབ་དགོས།
ངན་སོང་བའི་སྡུག་བསྔལ་དང་།
།



བོད་ཀྱི་སྙན་ངག་གསར་བ་བདམས་དཔྱད།
བདེ་འགྲོ་བའི་བདེ་སྣང་འདི་ཚོ་རྨེག་མེད་དུ་གཏོང་ཆེད།
ང་སྤྲིན་དཀར་ལ་བརྫུས་ནས་མ་ཕམ་གཡུ་མཚོར་སེམས་པ་གླན།
ང་ཉི་འོད་ལ་བརྫུས་ནས་ཇོ་མོ་གླང་མའི་དབུ་རྩེ་རུམ།
ང་བསེར་རླུང་ལ་བརྫུས་ནས་པོ་ཏ་ལའི་ལྷ་ཁང་གི་གཡེར་
དྲིལ་དཀྲོལ་ཅིང་།
ང་མེ་ཕུང་ལ་བརྫུས་ནས། དཔུང་གདང་ཤིག་ཤིག་གི་ཕུ་ནུའི་
ལྷ་ཚོགས་ཀྱི་སྟངས་སྟབས་དང་རྡོག་རྩ་མཉམ་སྒྲིལ་གྱི་
སྒོར་བྲོ་ཟླུམ་པོ།
འཛམ་གླིང་འཛིན་མའི་ཡང་རྩེ་ནས་བསྐུལ།
(1998 ལོའི སྦྲང་ཆར》དེབ་བཞི་པ་ལས་བདམས)
【དཔྱད་པ། བོད་ཀྱི་སྙན་ངག་གསར་བ་འདི་ཐོག་མའི་དུས་སྐབས་སུ་་་་་
གཙོ་བོ་མི་རབས་གཉིས་ཀྱི་རིན་ཐང་ལྟ་བའི་བར་བྱུང་བའི་འགལ་འབྲེལ་དང་མི་
རིགས་རང་གི་རྨང་གཞི་རང་བཞིན་གྱི་རིག་གནས་ཏེ། སྲོལ་རྒྱུན་རིག་གནས་ལ་
འདོར་ལེན་མེད་པར་དགག་པ་སྤྱི་མཚན་པ་རེ་རྒྱག་པ་གནད་དུ་བཟུང་བ་ནས། །
སྙན་ངག་རང་ངོས་ཀྱི་སྒྱུ་རྩལ་ལ་འཚོལ་སྙེག་བྱེད་པའི་དུས་རིམ་འདིར། སྙན་
ངག་རྩོམ་མཁན་མང་བོ་ཞིག་ལ་ད་དུང་སྙན་རྩོམ་དངོས་གཞིའི་སྒྱུ་རྩལ་ལ་དོ་སྣང་
བྱེད་པའི་རང་འགུལ་གྱི་འདུ་ཤེས་མེད་པར། སྙན་ངག་ནི་ལྟ་བ་ཞིག་བརྒྱུད་སྒྲོག་
བྱེད་པའི་རྣམ་པ་ཙམ་དང་གནད་དོན་ཞིག་གི་གསེད་འགྲོལ་རྐྱང་རྐྱང་་་་་་་་་
བསམས་པའི་ངན་ཤན་ད་དུང་དོར་མེད། རྩོམ་རིག་བརྩམས་ཆོས་གང་ཡིན་ཀྱང་
དེའི་རིན་ཐང་དངོས་ནི་བརྩམས་ཆོས་དེའི་སྒྱུ་རྩལ་གྱི་རིན་ཐང་དང་མཛེས་་་་་་་
དཔྱོད་ཀྱི་རིན་ཐང་གཉིས་ཀྱི་སྤྱི་བསྡོམས་ཡིན། དེར་བརྟེན་ང་ཚོས་སྙན་ངག་ཅིག་
182



•སོ་ལྟ་དང་གཟབ་ཉན།
ལ་གདེང་འཇོག་བྱ་སྐབས་དེའི་བརྗོད་བྱའི་ཁྱབ་ཆེ་ཆུང་ནི་ཚད་ཐིག་གཙོ་བོ་མིན་
ཞིང་། གཙོ་བོ་མཛེས་དཔྱོད་ཀྱི་ཚད་ནས་ཐག་གིས་གཅོད་དགོས། །
བྱ་མདོ་རབ་རྒྱས་ནི་སྙན་ངག་གི་ལྗོངས་འདིར་ཞུགས་མ་ཐག་པའི་གྲྭ་གཞོན་
སྙན་ངག་པ་ཞིག་ཡིན་མོད། ཁོ་ནི་ཐོག་མ་ཉིད་ནས་སྒྱུ་རྩལ་མཛེས་དཔྱོད་ཀྱི་ཚད་
དུ་རང་ཚུགས་མངོན་པས། ཁོའི་སྙན་ངག་ལ་དཔྱིད་དུས་ཀྱི་རླུང་བཞིན་ངེས་
གཏན་གྱི་སྡོམ་ཚིག་ཅིག་འཇོག་རྒྱུ་མེད་མོད། ཁོའི་སྙན་རྩོམ་གང་མང་ཞིག་ལ་
རོལ་མྱོང་བྱེད་སྐབས། ང་ཚོའི་ཚོར་བ་ལ་བདེ་སྣང་མུ་མེད་ཀྱི་རོ་བྲོ་སྟེར་ཐུབ་
པར་མ་ཟད། རྟོག་པ་སྣ་ཚོགས་སྐྱེ་སའི་བར་སྟོང་འབྱེད་སླ་བ་ཡིན། རྩོམ་མཁན་
རང་གི་གནས་བབ་ལས་མངོན་པའི་ཐུན་མོང་མ་ཡིན་པའི་སྤྱི་ཚོགས་རིན་ཐང་གི་
ལྟ་ཚུལ་དང་། རང་སེམས་སུ་ཉར་བའི་སྡུག་ཡུས་སྣ་ཚོགས་ཀྱི་ཚོར་ཤེས་དེ་གཉིས་
ཆུ་ལ་ཆུ་བཞག་པ་བཞིན་སྙན་ངག་ནང་ངོས་ཀྱི་འགྱུར་ཁུགས་ལས་ཕྱིར་མཚོན་་་་
པར་གདེང་ཐོབ་ཡོད་པར་སྙམ།
སྙན་ཚོམ《 འགྲུལ་བཞུད》ལས་ང་ཚོས་ཡིད་ཆེས་དེ་རིགས་རྙེད་སླ་བ་ཡིན།
“ཉི་འོད་ལ་རྩྭ་ལྗང་གི་ནེམ་ཤ་འཁྱུད་པའི་སྤང་ཐང་ནས”ཞེས་སྙན་རྩོམ་འདི་་་་་
བཀླགས་མ་ཐག་ ང་ཚོའི་ཐོག་མའི་ཚོར་བ་ལ་དྭངས་ཤིང་བསིལ་བའི་ཡུལ་
ལྗོངས་ཤིག་གི་ཉམས་སྣང་སྟེར་བ་མ་ཟད། ཚིག་རྒྱན་འཁོལ་སྟངས་ཀྱི་ཁྱད་ཆོས་
དེའང་ཐུན་མོང་མ་ཡིན་པར་སྣང་། སྤྱིར་ང་ཚོའི་ཐུན་མོང་གི་གོམས་སྲོལ་ལྟར་ན་
སྐབས་འདིར་དཔེ་ཅན་རྩྭ་ལྗང་དང་དཔེ་ཉི་འོད་འཇོག་མོད། འོན་ཀྱང་རྩོམ་
མཁན་གྱིས་རབ་བཏགས་སྒོས་ཉི་འོད་ལ་རྩྭ་ལྗང་གི་ནེམ་ཤ་འཁྱུད་ཅེས་གནས་་་་་
ཡུལ་ཞིག་གི་ཁོར་ཡུག་གི་ཁྱད་ཆོས་དེ་དཔེ་གཞི་ཅན་དུ་བསྟན་ཡོད་པར་མ་ཟད། །
ཚིག་འགྲོས་ཀྱི་འཕེལ་ཁ་དང་བསྟུན་ནས་སྤང་ཐང་དེའི་མཛེས་ཉམས་ཀྱང་རང་་་་
183



•བོད་ཀྱི་སྙན་ངག་གསར་བ་བདམས་དཔྱད།
ཡིད་དུ་རྟོག་བཟོ་བྱ་ཐུབ། རྩོམ་མཁན་གྱིས་དེ་ལྟ་བུའི་ཡིད་ཡུལ་ལྟ་ན་སྡུག་པ་
ཞིག་སློང་སྐྲུན་བྱས་ཐོག སྡུག་ཡུས་ངེས་མེད་དམ་བསྟན་བྱ་ངེས་ཅན་མེད་པའི་
ཚོར་བའི་རིགས་དེ“དྲོད་འཇམ་དང་ཁུ་བྱུག ཁྲུང་ཁྲུང་། གཡེར་དྲིལ”ཞེས་
སྡུག་ཡུས་དེ་མཚོན་བྱེད་ཀྱི་ཡིད་བརྙན་ཅི་རིགས་སྒྱུ་རྩལ་དུ་ཚོགས་གྲུབ་འབྱུང་དུ་
བཅུག་སྟེ། ང་ཚོའི་ཐུན་མོང་ལ་དུས་དང་རྣམ་པ་ཀུན་ཏུ་ལྡན་པའི་སྡུག་ཡུས་
དེའང“ རྒྱུ་མཚན་དང་བཀག་འགོག་མེད་པར་ལྷབ་ལྷུབ་བབས”བྱུང༌། སྤྱིར་འགྲོ་
བ་མིའི་རིགས་ལ་མཚོན་ན་རང་ཉིད་ནི་ཁེར་རྐྱང་ཞིག་མིན་པར་སྤྱི་ཚོགས་ཀྱི་་་་་
འབྲེལ་བ་སྣ་ཚོགས་ཁྲོད་འཚོ་སྡོད་བྱེད་བཞིན་ཡོད་ཕྱིར། རང་རང་གི་ནུས་པའི་
དབང་གིས་སྐྱིད་སྡུག་སོགས་མྱོང་ཚོར་ཅི་རིགས་དང་། དྲན་བྱ་བསམ་ཕྱོགས་མི་
གཅིག་པས་ལྟ་ཚུལ་ཅི་རིགས་འབྱུང་ཞིང་། སྐྱིད་སྡུག་གི་ཚོར་བ་དེའང་སོ་སོ་བ་
ཡིན། དེར་བརྟེན་རྩོམ་མཁན་གྱིས་རང་ལྟའི་ཚོར་བ་ལས་བྱུང་བའི་འཇིག་རྟེན།
དེ་གཙོར་བཟུང་ཐོག བྱ་དངོས་ལས་སྣང་བའི་རང་ཚོར་དེའང་ཐད་ཀར་དུ་མི་
བརྗོད་པར། བྱེ་བྲག་ཏུ་བསྟན་ཆོག་པ་དག་ཀྱང་སྤྱི་མཚན་དུ་བསྒྱུར་ཏེ། བསྡུས་
བརྗོད་དམ་བརྗོད་བྱ་གབ་ནས་བརྗོད་པའི་ལག་ཐབས་ལ་བརྟེན་ནས་སྙན་ངག་་་
སྤྱིའི་འཆར་རྟོག་གི་ཤོང་ཚད་དེ་རྒྱ་བསྐྱེད་ཅིང་། ཀློག་མཁན་གྱི་བསམ་ཡུན་དེ་ཇེ་
རིང་ལ་བསྲིངས་ཡོད་པར་སྙམ། །
| གོང་བཤད་ཀྱི་སྡུག་ཡུས་དེའང་དོན་མེད་ཀྱི་འཁུན་སྒྲ་ཙམ་དུ་མ་བསྒྱུར་པར།
དེར་རྩོམ་མཁན་རང་གི་གནས་བབ་དང་ལྟ་སྤྱོད་ཀྱི་ཁོར་ཡུག་ཅིག་སྟེ། ། “ངེས་
འབྱུང”གི་གནས་གཞི་ཞིག་བདམས་ཡོད་པ་རེད། སྐབས་འདིར་སླེབས་དུས་
སྡུག་ཡུས་དེའི་རང་ངོའང་རིམ་བཞིན་ཇེ་གསལ་དུ་བཏང་སྟེ། བརྗོད་འདོད་ཀྱི་
འདུན་པའང་སྒྱུ་རྩལ་གྱི་ཞིང་ཁམས་དེར་དལ་བུར་འགྲེམ་མགོ་བརྩམས། “ རང་
184



• སོ་ལྟ་དང་གཟབ་ཉན།
ལ་ཐེམས་པའི་གར་སྟེགས་ཀྱི་སྟེང་ནས།/.../ དེ་ལྟར། ངས་རང་ཉིད་ལ་
གསལ་ཐག་ཆོད་པ་ཞིག་ལྟ་དགོས་བྱུང”ཞེས་རང་ནུས་ལས་རང་ལ་བབས་པའི་གོ་
གནས་སམ་རང་གི་ཁོར་ཡུག་ན་གནས་པའི་གྲོགས་དགྲ་གང་རུང་གིས་ཁས་ལེན་
ནམ་ཡིད་ཆེས་ཁྲོད། ང་ཚོ་སུ་ཡིན་རུང་སྐད་ཅིག་ལ་ཡིད་ཚིམས་པའི་བདེ་སྣང་
ལྡན་པ་ཆོས་ཉིད་ཡིན། དེ་ལྟ་བུའི་གནས་བབ་ལས་རང་ངོ་རང་གིས་མཐོང་
བའང་ཤིན་ཏུ་ཁག་པོ་ཞིག་རེད། དེར་བརྟེན་དེ་ལས་ལྷག་པའི་འཇུག་ངོགས་
སམ་སྣེ་མོ་ཞིག་ལ་བསླེབས་པར་བརྩོན་པའང་རང་སེམས་སུ་རང་ལ་བར་ཆད་་་༌་
བཟོས་ཕྱིར་སྐྱིད་ལུག་གི“སྐོམ་པ”དེ་ལྟ་བུ་མི་སྐྱེ་རང་སྐྱེ་ཡིན། བདེ་སྣང་དེ་ལྟ་
བུས་ང་ཚོ་སུ་ཡིན་རུང་ལ་རང་ནུས་ལས་འགོངས་པའི་ང་རྒྱལ་གྱི་ཡིད་བྱེད་ཀྱིས་་་་
རང་གི་ཕུགས་འདུན་དེ་འགྲུབ་པ་ལ་བཀག་འགོག་ཐེབས་ཤིང༌། ནམ་ཞིག་ན་
རང་ཉིད་ད་དུང་ནམ་མཁའ་ཆུང་ཆུང་ཞིག་གི་འོག་ཏུ་དོན་མེད་ལ་དུས་བདའ་་་་
བཞིན་པ་ཤེས་རྟོགས་བྱུང་དུས། རང་རློམ་དེ་དག་ཀྱང་རང་སེམས་ཀྱི་ཉེ་འཁོར་
ན་འཇའ་རིས་ཇི་བཞིན་དུས་ཙམ་གྱི་དབང་དུ་གྱུར་ཡོད་པ་ཡིན། དེ་ལྟར་རང་
གནས་དེ་ཕྱིའི་ཁོར་ཡུག་དང་ནང་སེམས་གཉིས་ཀས་བདེན་དཔང་བྱ་སྐབས། །
རང་ངོ་མཐོང་བྱེད་སླར་ཡང་རང་ཉིད་དམ་རང་སེམས་ཡིན་པའི་གོ་རྟོགས་་་་་་་་
འབྱུང་བའི་དུས་མཚུངས་སུ། :“ཡིན་ལུགས་གང་རུང་ཞིག་གསལ་བར་སྟོན་
འདོད་ཀྱིས། ༼ མི་ཚོགས་ལ། ང་སྒམ་ཚུགས་ཀྱིས་འཁོར་ནས། / གླུ་ཞིག་ལེན་རྩིས་
ཀྱིས་འགྲམ་པ་ལག་པས་བསྐྱོར་ན་ཡང་།/ མཐའ་འཁོར་ན་ཉན་མཁན་དང་ལྟ་་་༌་
མཁན་སུ་ཡང་མི་མཆིས”ཞེས་ཡིད་ཆེས་དེ་རིགས་ཕྱིའི་ཁོར་ཡུག་ན་ཡལ་དུས།
ནང་གི་རེ་ཐག་དེ་ད་དུང་རློམ་སེམས་ཉམ་ང་བ་དེར་བརྟེན་ནས་འཕག་འཚག་་་་་
ཅིག་རྒྱག་འདོད་ཅིང༌། སྔར་བྱུང་མཐའ་དག་ནམ་མཁའི་སྤྲིན་བཞིན་གར་སོང་
185



•བོད་ཀྱི་སྙན་ངག་གསར་བ་བདམས་དཔྱད།
ཆ་མེད་དུ་གྱུར་པ་ན། ཁེར་རྐྱང་སྐྱབས་མེད་ཀྱི་ཞེད་སྣང་ཞིག་དང་བསྡོངས་པའི་
བརྗོད་དུ་མེད་པའི་སྡུག་བསྔལ་དེས“མེ་ལོང་ཆེན་པོ་དེའི་མདུན་ནས”ཞེས་རང་་་
ཚོད་རང་གིས་ཟིན་པར་རེམ་པའི་ཡ་ང་བའི་དངོས་ཡོད་དེར་གདོང་གཏད་་་་་་་
དགོས་བྱུང་། དེར་བརྟེན་སྐབས་ཐོག་འདིར་དེ་ནི་ངེས་འབྱུང་ཞིག་གི་སྟ་གོན་
ཡིན། སྤྱིར་ང་ཚོ་སུ་ཡིན་རུང་སྤྱི་འགྲོས་འབའ་ཞིག་གི་ཀློང་དུ་འཚོ་བ་རོལ་
བཞིན་ཡོད་པ་དང་། གལ་ཏེ་སྤྱི་འགྲོས་དེ་ལས་བརྒལ་ཏེ་རང་ཚུགས་ཐུབ་པ་ལ་ང་
ཚོས་དེར་མི་ནུས་པ་ཅན་ཟེར་ཞིང་། རྩོམ་མཁན་གྱིས་ཤིན་ཏུ་མངོན་ཆུང་གིས་ང་
ཚོར་གནས་ལུགས་དེ་ལྟ་བུ་ཞིག་བསྟན་པ་བརྒྱུད་ནས། རང་གི་གནས་སྐབས་ཀྱི་
འཚོ་བའི་བརྒྱུད་རིམ་དེ་ཕྱིར་མཚོན་དུ་བཅུག་ཅིང་། དེར་མཐུད་ནས་རང་
སེམས་ཀྱི་འགྲུལ་བཞུད་ཅིག་གི་དང་ཐོག་གི་གནས་བབ་ལས་ཀློག་མཁན་རྣམས་
ལ་གནས་ལུགས་གཞན་ཞིག་གི་ཡང་སྙིང་དེའང་ཚིག་འགྲོས་སུ་བསྟུན་ནས་སྟོན་
ཅི་ཐུབ་བྱས་ཡོད་སྙམ། “ད་ལྟ། ངས་ཕྱི་མའི་སྐྱེ་བ་གང་རུང་ལ་བསམ་བློ་གཏོང་
རན”ཞེས་གོང་བཤད་ཀྱི་རློམ་སེམས་ལས་གྲོལ་ཕྱིར། རང་སེམས་སུ་གཏན་དུ་
བསླངས་ཡོད་པའི་དམིགས་གཞི་དེའི་རང་ངོ་རང་སེམས་སུ་གསལ་བས། དེར་
བརྩོན་པའི་འདུན་པ་དེའང་རང་ལྟ་ཞིག་གི་གནས་ནས་ཀློག་མཁན་ལ་བསྟན། །
“རྣལ་འབྱོར་པའི་རྐང་གླིང་གི་འགྱུར་ཁུགས་དང་སྨྲེང་སེམས་བན་བུན་་་་་་
ཁྲོད”ཅེས་འཇིགས་ཤིང་སྔངས་པའི་ཡིད་ཡུལ་དེ་ལས། རྩོམ་མཁན་གྱིས་རང་
གནས་ཀྱི་ཁོར་ཡུག་ཅིག་གམ་སྙན་ངག་ལ་གསང་བ་ལྐོག་གྱུར་གྱི་ཟིལ་ཤུགས་ཤིག་
སྦྱིན་སླད། དཔའ་བོ་ཞིག་གི་འཆི་ཁའི་གཏམ་བརྗོད་ལྟ་བུའི་ཚིག་སྦྱོར་ལས་ངེས་
འབྱུང་དེའི་ངོ་བོ་ལོན་པའི་ནང་སེམས་ཀྱི་གདེང་སྤོབས་དེའང་གདོད་མའི་དུས་
ཀྱི་བརྐོས་རིས་བཞིན་ཞེད་སྣང་དང་མཛེས་སྣང་ཁྲོད་དད་ཞེན་ཞིག་ལས་བསླངས།
186



བསོ་ལྟ་དང་གཟབ་ཉན།
འདི་ནི་ངེས་འབྱུང་དེའི་དངོས་གཞིར་ཞུགས་པའི་བརྡ་རྟགས་ཡིན། །
1 བྱ་དངོས་ཤིག་གི་རང་བཞིན་རྟོགས་ཏེ་དེའི་སྐྱོན་ཡོན་ཇི་བཞིན་དུ་མཐོང་་་་
བས། དེ་ལས་ཐར་འདོད་དམ་གྲོལ་འདོད་ཀྱི་འདུན་པ་དམ་བཅའི་རིས་སུ་ཕབ་
པ་ན། “སེམས་བསྐྱེད”འདི་ལྡན་དགོས་པའང་བགྲོད་རིམ་ཞིག་དང་གཏན་
ཚིགས་ཤིག་ཏུ་ངེས། ། རྩོམ་མཁན་གྱིས་སེམས་བྱུང་གི་རིག་པ་དེ་གཞུང་ལུགས་
ཤིག་ཏུ་མ་དགྲམ་པར་རང་སྣང་གི་རྟོག་པ་ལ་སྦྱར་ཏེ་གཏན་ཚིགས་དང་མཐུན་་་་་
པར་བརྗོད་པས། དགེ་འདུན་པ་ཞིག་གི་འཇིག་རྟེན་ལ་བཟུང་བའི་ལྟ་ཚུལ་ཐུན་
མོང་མ་ཡིན་པ་དེ་སྒྱུ་རྩལ་གྱི་བར་སྟོང་ཞིག་ཏུ་རང་བཞིན་ཉིད་དུ་བཀྲམ་ཕྱིར། །
དེ་ལྟ་བུའི་བློ་གོམས་མེད་པ་རྣམས་ལ་ལྷག་པར་དུ་རྟོགས་འདུན་གྱི་འདྲེན་ཤུགས་
ལྡན་པར་མ་ཟད། ང་ཚོ་ནི་བྱིས་པས་མངར་ཟས་བུ་རམ་མུར་བ་ན་དེའི་བྲོ་བ་ཇི་
བཞིན་སྨྲ་བསམ་བརྗོད་མེད་ཅིག་ཏུ་གནས་པ་ལྟར་སྣང་བ་མཚར་བོ་ལས་སྡོམ་་་་་
ཚིག་འཇོག་ཐབས་བྲལ་བ་ཡིན། འདི་ལྟ་བུར་ད་བཟོད་སྙན་ངག་ནང་ངོས་ཀྱི་
འགྱུར་ཁུགས་ཞེས་པར་ངེས། །
“ སྐར་ཚོམ་གྱི་ཤུགས་བསྟན་མཛའ་མོའི་མིག་ཟུང་བཞིན”ཞེས་རབ་རྒྱས་ཀྱི་
སྙན་རྩོམ་གང་ཡིན་ཀྱང་སེམས་ཁམས་ཤིག་གི་འཕེལ་འགྱུར་གསང་སྟབས་སུ་་་་་
བརྗོད་པར་རངས་ཀྱང་། སེམས་ཁམས་དེ་ལྟ་བུ་བརྗོད་པ་ལ་ཐ་སྙད་སྐམ་པོ་
འགའ་དང་མི་རིགས་རང་གི་མཛེས་དཔྱོད་ཀྱི་གོམས་གཤིས་ལས་འགོངས་པའི་་༌་
ལག་ཐབས“གསར་བར”མི་བཅོལ་ཞིང་། འཇིག་རྟེན་ཐུན་མོང་བས་སྙེག་པར་
དགའ་བའི་སེམས་འདུན་ཞིག་དཔེ་རུ་འཇལ་བར་བྱས་པས། སྙན་ངག་ལ་ཚིག་
གི་ཐད་དུ་སྙན་ཆ་དང་མཉེན་ཤ་ཐུན་མོང་མ་ཡིན་པ་ཞིག་ལྡན་པར་བྱས་འདུག །
མཛའ་མོའི་མིག་ཟུང་ནི་ང་ཚོ་སུ་ཡིན་ཀྱང་མཐོང་འདོད་ཀྱི་ཆོས་སུ་འཇགས་པ་ན།
187



བོད་ཀྱི་སྙན་ངག་གསར་བ་བདམས་དཔྱད།
དེ་ལྟ་བུས་ནང་སྙིང་བྲུས་པའང་ཁག་ཅི་ཡོད། སྙན་རྩོམ་ཞིག་ཡིན་ཕྱིན་རྟོག་པ་
ཐུན་མིན་གྱི་ཤན་ག་ཙམ་ཆེ་ཡང་། ཚོར་འདུས་སིམ་པའི་སྐད་ཆའི་ཁྲོད། སྙན་
ངག་པས་གསར་གཏོད་བྱས་པའི་སྣང་བརྙན་ཞིག་ལ་བརྟེན་ནས་གནས་ལུགས་དེ་
ཕྱིར་མཚོན་བཞིན་ཡོད། དེ་བས་སྙན་ངག་ཏུ་ཡིད་བརྙན་གྱིས་གབ་པའི་ཆ་དེ་ལ་
དུས་རྒྱུན་དུ་ཟབ་རྒྱ་ཆེ་བའི་བརྗོད་སྙིང་ཞིག་དང་རྩོམ་དངོས་གཞི་ལས་བརྒལ་
པའི་བསྟན་དོན་མངའ་བ་ཡིན། སྙན་རྩོམ་འདིའི་ཐོག་མའི་ངེས་འབྱུང་དང་ངེས་
འབྱུང་དེ་ལེགས་པར་འགྲུབ་བྱེད་ཀྱི་སེམས་བསྐྱེད་གཉིས་སྤྱིར་གནས་ལུགས་དང་
རིག་པ་ཟབ་མོ་ཞིག་གི་ཀློང་རུམ་ན་མཆིས་ཀྱང་། སྐབས་འདིར་རྩོམ་མཁན་གྱིས་
གོང་བཤད་ཀྱི་ཡིད་བརྙན་དེ་ལྟ་བུ་བཀོད་པ་ལས་ཀློག་མཁན་གྱི་མཛེས་དཔྱོད་ཀྱི་
བརྒྱུད་རིམ་ཁྲོད་རང་སེམས་ཀྱི་འཕེལ་ཁ་དེ་མངོན་དུ་བཅུག་པར་མ་ཟད། དམ་
བཅའ་ལས་བྱུང་བའི་ངེས་འབྱུང་དེ་འགྲུབ་པ་ལ་རང་སེམས་འདྲེན་བྱེད་ཀྱི་'
སེམས་འདུན་ཞིག་ཡོད་དགོས་ཕྱིར། “ཁྲུང་ཁྲུང་དང་རྐང་གླིང”གི་འབོད་པ་
དང་། “མེ་ཏོག་གིས་བསླེས་པའི་གླུ་སྐས”ཞེས་རང་སེམས་ཀྱི་འདོད་འདུན་ཅི་
རིགས་སྒྱུ་རྩལ་གྱི་རྟོགས་འཆར་བར་ནས་སྣང་བརྙན་རང་བཞིན་དུ་མངོན་པར་་་་་
བྱས་ཤིང་། སྟོང་བསམ་ཅི་རིགས་འཇའ་བཞིན་ཡལ་དུས་། “མ་གཞི་དེ་ངའི་
སེམས་ཁོང་དང་རྡོག་འོག་ན་མཆིས”ཞེས་ཕུགས་འདུན་ཞིག་འགྲུབ་པ་ལ་ཐོག་་་་་
མར་རང་ཉིད་དམ་རང་སེམས་ལ་རག་ལས་པའི་གནས་ལུགས་དེ་ཕྱིར་བསྟན་པ་
ལས་གཞན། བརྩོན་པའི་ཤུགས་བསྐྱེད་པ་ལ་ཐོག་མར་རང་སེམས་རང་གིས་
འདུལ་དགོས་པའི་ཟབ་དོན་དེའང་ལྷ་མི་མཉམ་རོལ་གྱི་ཞིང་ཁམས་དེ་ལས་ཤིན།
ཏུ་མཛེས་པར་མི་སེམས་སུ་བབས་བྱུང་། དམིགས་གཞི་ཞིག་གི་རང་གནས་
གཏན་ལ་ཕབ་ཟིན་པས། “སྔོན་འགྲོ་གང་རུང་གི་མཇུག་གཞི་ནས་གྲུབ”པ་ཅི་མ་
188



སོ་ལྟ་དང་གཟབ་ཉན།
ཡིན། རང་ལྟའི་མཇུག་ལམ་དུ་ཞུགས་ཟིན་པ་ལ་དེའི་མཐའ་འཁྱོལ་བྱེད་རང་
སེམས་དང་རང་གི་སྤྱོད་སྟངས་ལ་རག་ལས་ཏེ། རྩོམ་མཁན་གྱིས་གནས་ལུགས་
དེ་ལྟ་བུའི་ཐད་ནས་བགྲོད་རིམ་ཞིག་གི་མྱོང་སྣང་དེ་དཔེ་འཇལ་མཚར་བོའི་སྒོ་་་་
ནས་ང་ཚོའི་མིག་མདུན་དུ་བཀྲམ་བྱུང་། “ང་ཡོངས་སུ་འབར་ནས་མེ་ཕུང་དང་
རོ་གཅིག་ཏུ་གྱུར” ཅེས་སྐུལ་མི་ཚུགས་པའི་སྙིང་སྟོབས་ཤིག་གི་ཕ་རོལ་ན“གསེར་
འོད་ལམ་ལམ་གྱིས་འབར་ཞིང་ལྟ་ན་སྡུག”པའི་སྙེག་གཞིའི་འབྲས་བུ་མཐོང་་་་་་་་
བའང་ཆོས་ཉིད་ཅིག་ཡིན་པ་ཆོས་ཉིད་ལོས་ཡིན།།
“མཁའ་འགྲོ ཕྱག་རྒྱ”སོགས་འཇིག་རྟེན་པའི་བློ་གོམས་སུ་མ་བྱང་བའི་
ཡིད་བརྙན་ཅི་རིགས་ང་ཚོའི་སྣང་ངོར་བདེ་འཚམས་མིན་པའི་ཉམས་སྣང་སྟེར་་་
ཡང་། དགེ་འདུན་པ་ཞིག་ལ་མཚོན་ན་དེ་དག་ནི་ལྟ་བའམ་གནས་ལུགས་ཤིག་
རྟོགས་བྱེད་ཀྱི་རམ་འདེགས་སུ་གྱུར་ཅིང་། སེམས་ཞིབ་མོར་རང་བློ་ནང་ལ་
ཕྱོགས་ན་ལྟ་བ་ཞིག་གི་ཆེད་དུ་མངར་སྐྱུར་ཁ་གསུམ་གྱི་འཇིག་རྟེན་སྣང་བ་མཐའ་
དག་བློས་གཏོང་བའི་དགེ་འདུན་པ་རྣལ་མ་ཞིག་ནི་ཇི་འདྲའི་རླབས་ཆེན་ཞིག་་་་
རེད་ཨང་། ང་ཚོ་སུས་ཀྱང་འགྲུབ་ཐབས་མེད་པའི“ཡེ་ཤེས་སྤྱན་ཟུང་དེའི་ཆེད། །
དེ་ལྟ་བུར་དཀའ་བ་སྤྱོད་པའི་སྙིང་སྟོབས་དེ་ང་ཚོའི་སློབ་སྦྱོང་བྱ་ཡུལ་ཞིག་ཅིས་
མ་ཡིན། རྩོམ་མཁན་གྱིས་སྙིང་སྟོབས་ཤིག་སྒྱུ་རྩལ་རང་བཞིན་དུ་བསྒྱུར་པས། །
སྙིང་སྟོབས་དེའི་ཤུགས་སུ་མངོན་པ་ནི་འགྲོ་བ་མིའི་མཐར་ཐུག་གི་སྤོབས་པ་ཞིག་
དང་ཕུགས་འདུན་མཐའ་དག་འགྲུབ་བྱེད་ཀྱི་སྙིང་བོ་དེ་བསྟན་པ་ཡིན་སྙམ། །
དེ་ལྟ་བུའི་སེམས་བསྐྱེད་འོག་བློ་སྣ་གནས་གཅིག་ལ་གཏད་པས་སྙིང་སྟོབས་
དེ་རྙེད་པ་དང༌། དེ་ལྟ་བུའི་དཀའ་སྡུག་གི་འགྲུལ་བཞུད་ཁྲོད་མཐར་ཐུག་གི་
གནས་མལ་ནི“ བརྩེ་དུངས་ཀྱི་རང་ཞལ་ངོ་མ་རང་དབང་གིས་མཇལ”བའི་སྙིང་
I89



བོད་ཀྱི་སྙན་ངག་གསར་བ་བདམས་དཔྱད།
རྗེ་སྨྲ་བསམ་བརྗོད་མེད་ཅིག་དང་། “སེམས་པ། ནམ་མཁའ་ལྟར་ཕ་མཐའ་ཡས་
པའི་ཁྱོན་འོག་ཏུ”ཞེས་སྣང་བ་དཔེ་རུ་ཤར་བའི་ནམ་མཁའ་ལྟ་བུའི་སེམས་བསྐྱེད།
ལས་རང་རྒྱུད་ཀྱི་སྤོབས་པ་དེའང་གདེང་མཐོན་པོར་ཕྱིར་མངོན་པ་ལས་གཞན།
“བདེ་གསལ་མི་རྟོག་རྡོ་རྗེ་བྲོ་རྡུང་གནང”བའི་ཞི་བདེ་བག་ཡོད་ཀྱི་འཇིག་རྟེན་་་་་་
ཞིག་དང་མི་རིགས་ཤིག་གི་རིག་གནས་ཀྱི་ཡང་སྙིང་དེ་ཡང་ཤུགས་སུ་ཐོན་བྱུང་། >
འདི་ནི་ཕུགས་བསམ་གྱི་འཇིག་རྟེན་ཞིག་ལ་འཆང་བའི་རེ་སྨོན་དང་དམ་བཅའ་
ཞིག་གི་སྒྲོག་གཏམ་ཡིན་ལ། རིག་གནས་ཤིག་གི་རང་ངོ་ཟིན་པས་རང་ཉིད་རང་
སེམས་སུ་འགྲུལ་བཞུད་བྱས་པའི་ཚིགས་མལ་ཡང་ཡིན། །
1:|: བྱུང་འདས་ཀྱི་སྐྱེས་ཆེན་གང་ཡིན་ཀྱང་གནས་ལུགས་ཀྱི་ངོ་བོ་ཟིན་པ་ནི་་
འགྲོ་བར་དགེ་སྒྲུབ་ཀྱི་རྒྱུ་རྐྱེན་དུ་བརྩི་ཕྱིར། རྩོམ་མཁན་གྱིས་ཀྱང་སྙན་རྩོམ་ལས་
རང་དོན་གྱི་ཕུགས་རེ་འགྲུབ་མ་ཐག འཇིག་རྟེན་བསྒྱུར་བཀོད་ཀྱི“ལྟ་བ”འདི་
བཏོན་བྱུང་ལ། སྟོན་ཁ་ནི་འབྲས་བུ་ཞིག་གི་སྤྱི་སྡོམ་དང་བགྲོད་རིམ་ཞིག་གི་
རྫོགས་ཚིག་ཏུ་གནས་པས། “སྟོན་ཁ་བཞིན་དུས་ཚིགས་ཀྱིས་ལྕི་བའི་ཁ་བཏགས་
དང”ཞེས་རང་སེམས་ཀྱི་ཚོར་འདུ་དེ་ག་འདྲ་ཡིན་པའི་གསལ་བྱེད་ཅིག་དང་་་་་་
འབྲེལ། “ཁ་བཏགས”ཞེས་བོད་མིའི་སེམས་པའམ་རིག་གནས་ཤིག་གི་ཕྱི་ངོས་ཀྱི་
མཚོན་བྱེད་དུ་གྱུར་པའི་དངོས་རྫས་འདི་བཏོན་ནས། “མི་སེམས་རུམ་གང”ཞེས་
སྙན་ངག་པའི་ཕུགས་རེའམ“ ངེས་འབྱུང”གི་དུས་སྐབས་སུ་རང་རྟོག་ལས་མངོན་
པའི“སྒམ་ཚུགས་ཀྱིས་འཁོར་བའི”རློམ་སེམས་ཁེར་རྐྱང་པ་དང་། དེང་གི་ཤེས་
རྟོགས་ལས་བྱུང་བའི“མདུང་ཚུགས་ཀྱིས་འཁོར་བ”གཉིས་རྣམ་པ་འདྲ་ཡང་་་
སེམས་ཀྱི་གདེང་སྤོབས་མི་འདྲ་བའི་སྒྱུ་རྩལ་གྱི་ཉམས་སྣང་ལས། ང་ཚོས་མཐོང་
བ་ནི་ལྟ་བ་ཞིག་གི་རང་གཤིས་ལས་གཞན་རྩོམ་མཁན་གྱི་ཐུན་མོང་མ་ཡིན་པའི་
190



བསོ་ལྟ་དང་གཟབ་ཉན།
སྒྱུ་རྩལ་གྱི་བློས་བསླང་དང༌། སྒྱུ་རྩལ་ནང་ངོས་ཀྱི་གཏན་ཚིགས་ཀྱི་ཟིལ་ཤུགས་
དེའང་མྱོང་ཐུབ་པ་བཞིན་ནོ། །དཔེ་འདི་ལྟ་བུའི་ངོས་ནས་སྙན་ངག་ནི་ཤེས་ཚོར་
གྱིས་མ་ཟིན་པའི་སྨྱོ་ལབ་མིན་པ་ར་སྤྲོད་བྱེད་ཐུབ། “ལྟ་བ”དེ་ལྟ་བུ་ལྡན་པའི་
མཐུན་རྐྱེན་འོག “ འགྲུལ་བཞུད་གཞན་ཞིག་གི་སྣེ་མོར”མི་འཛིན་ག་ལ་སྲིད།
འོན་ཀྱང་ཁོའི་མཐོང་ཡུལ་ན་གནས་པ་ནི“དམྱལ་བའི་རྗེས་ལུས། ཡི་དྭགས་ཀྱི་
དབུལ་ཕོངས། དུད་འགྲོའི་རྨོངས་རྟུལ”ཞེས་གནས་བབ་ཤིག་གི་རང་ཆོས་བསྟན་
པ་ང་ཚོས་བལྟས་ན་ཐལ་དྲགས་པར་སྙམ་མོད། འཚོ་བ་དང་ལྟ་བའི་ཁོར་ཡུག་མི་
གཅིག་པས་མཐོང་སྣང་མི་འདྲ་བ་འབྱུང་བའང་ཆོས་ཉིད་ཅིག་ཡིན། འཐབ་
འཁྲུག་དང་མུ་གེ ནད་ཡམས་དང་བཙན་གཉོམ། འཇིག་རྟེན་འདིར་སྙོམས་
འཇུག་གི་གནས་གཞི་བྲལ་ཞིང༌། ཚེ་སྲོག་ནི་མར་མེ་བཞིན་གཞན་དབང་དུ་ཚུད་
པར་འདོད་པའི་མི་ཡུལ་འདིར། དགེ་འདུན་པ་ཞིག་གི་ལྟ་ཚུལ་ལ་དེ་ལྟའི་ཉམས་
སྣང་མངའ་ཡང་། “ འཛམ་གླིང་འཛིན་མའི་ཡང་རྩེ་ནས་བསྐུལ”ཞེས་སྒྱིད་ལུག་
གི་སེམས་འདུན་མེད་པ་ཡིན། “ནམ་འཆི་ངེས་མེད”དུ་སྒོམ་པའི་རྩོམ་མཁན་ཁོ་
རང་ལ་མཚོན་ན། ཁོར་ཡུག་དེ་ལྟ་བུའི་གནས་ནས་སྙིང་སྟོབས་འདི་ལྟ་བུ་ལྡན་པ་
དང་སྡུག་བསྔལ་མཐའ་དག་རང་ལུས་སུ་ལེན་པ་དང་། སེམས་ཅན་གྱི་བདེ་སྐྱིད་
དུ་རང་ཉིད་བློས་གཏོང་བའི་སེམས་བསྐྱེད་དེ་ཁོ་རང་ལ་མཚོན་ན་འོས་འགན་དུ་
གྱུར་ཅིང་། རང་འདུན་ཁོ་ནར་སྙེག་པའི་ང་ཚོར་མཚོན་ན་ཇི་འདྲའི་རླབས་ཆེན་
ཞིག་རེད་ཨང་།
འདི་ནི་དམིགས་གཞི་ཞིག་བློས་བསླང་བྱས་པ་ལས་བྱུང་བའི་དཀའ་སྡུག་གི་
འགྲུལ་བཞུད་ཅིག་ཡིན་ལ། རིག་གནས་ཤིག་ལ་འཆང་བའི་དུངས་ཞེན་གྱི་འགྲུལ་
བཞུད་ཅིག་ཡིན་པར་མ་ཟད། རང་ལྟའི་ཕུགས་རེ་མཐའ་འཁྱོལ་བར་བརྩོན་པའི་
191



བོད་ཀྱི་སྙན་ངག་གསར་བ་བདམས་དཔྱད།
འགྲུལ་བཞུད་ཀྱི་དམ་བཅའ་ཞིག་དང༌། འཇིགས་རུང་གི་ཉམས་སྣང་དང་བློས་
དཔོག་ཐབས་བྲལ་བའི་སྙིང་སྟོབས་ཤིག་ཀྱང་ཡིན། རྔམ་བརྗིད་ཀྱི་ཡིད་ཡུལ་ལས་
ང་ཚོར་བཀྲམ་པ་ནི་གར་ཡོང་ངེས་མེད་ཀྱི་རྦབ་རྡོ་ལྟ་བུའི་སྒྱུ་རྩལ་གྱི་ཞེད་སྣང་་༌་
ཞིག་གོ། །
སྙན་རྩོམ་འདི་རང་སྣང་བསྡུས་བརྗོད་དུ་ཤུགས་སྟོན་གྱི་ཤེད་ཆེ་བ་དང་། 5
རྩོམ་མཁན་གྱི་གསར་རྩོམ་དམིགས་གཞི་ནི་གནས་ལུགས་ཤིག་དང་རང་གི་མི་་་་༌་
ཚེའི་ལྟ་ཚུལ་གྱི་གབ་བརྗོད་ཅིག་གི་རྔམ་སྟོབས་སུ་བསྒྱུར་པ་དང་། བརྗོད་བྱ་ཚོར་
འདུར་དྲངས་པའང་ཅུང་གབ་དྲགས་ཕྱིར་ཁ་དམ་པ་དང་། ལྷག་དོན་རང་ཚོར་
ཐད་ཀར་དུ་མ་བརྗོད་པར་རིག་གནས་ཤིག་གི་རང་གཤིས་ལས་མངོན་ཕྱིར། རྩོམ་
མཁན་རང་གི་ཕུགས་བསམ་གྱི་མི་གཤིས་ཤིག་སྟོན་པ་དམིགས་གཞི་གཞན་ཞིག་་་
ཡིན། རྩོམ་ཡོངས་བསྡུས་བརྗོད་ཀྱི་ལག་ཐབས་དང་སྒྱུ་རྩལ་གྱི་སྣང་བརྙན་དེ་
ཡིད་བརྙན་རང་བཞིན་དུ་བསྟན་པས་གོ་བ་ཅུང་ལོན་དཀའ་བར་བཟོས་ཡོད་་་་་་
མོད། འོན་ཀྱང་སྙན་རྩོམ་ཞིག་ལ་མངའ་འོས་པའི་སྙན་ཆ་དོར་མེད་པར་མ་ཟད།
སྙན་རྩོམ་ལ་ནང་གནས་ཀྱི་འགྱུར་ཁུགས་ཀྱིས་ཕྱུག་ཡོད་པར་སྙམ། སྙན་རྩོམ་
འདི་ལྟ་བུ་ནི་གོ་དཀའ་བ་ཞེས་པའི་ཁོངས་སུ་འགྲོ་མོད། གོ་དཀའ་བ་ནི་གོ་རྒྱུ་
མེད་པའི་དོན་མ་ཡིན་ལ། གོ་དཀའ་སླའི་ཁྱད་པར་དེ་སྙན་རྩོམ་འདི་ལྟ་བུའི་སྟེང་
ནས་གོ་འབྱེད་བྱས་ན་ལྷག་པར་དུ་རང་ངོ་གསལ་བ་ཡིན། མངོན་ཆུང་ནི་སྐད་
ཆའི་སྒྱུ་རྩལ་དུ་གྱུར་པའི་རྩོམ་རིག་གི་སྤྱི་གཤིས་སུ་གྱུར་ཅིང་། དེ་ཡང་སྤྱི་གཤིས་
ཀྱི་ཟུར་དུ་བརྩམས་ཆོས་རེ་རེར་སྒེར་ཆོས་རེ་ལྡན་པས་ད་བཟོད་རྩོམ་སྣ་ཕུན་སུམ་
ཚོགས་པར་གྱུར་པ་མ་ཡིན་ནམ།
192



སོ་ལྟ་དང་གཟབ་ཉན།
རྩྭ་ཟིལ།
འཇུ་སྐལ་བཟང།
རལ་གྲིའི་ཡང་རྩེར་འཛེགས་ཟིན་པའི། །
ཚེ་སྲོག་གི་གོང་བུ་ཞིག་སྟེ།
ད་ནི་འགུལ་པ་ཙམ་གྱིས་ཀྱང་འཐོར་ཞིག་ཏུ་འགྲོ་སྲིད།
ཁྱོད་ལ་དྲི་མ་ཐམས་ཅད་ཀྱིས་མ་གོས་པས།
གཞོན་ནུ་མའི་ཁ་རླངས་ཀྱིས་ཀྱང་ཁྱོད་ལ་རེག་པར་མི་ཕོད།
ཁྱོད་ཉིད་སྒྲིབ་པ་ཐམས་ཅད་དང་བྲལ་པས།
ཕྱི་ནང་ཐམས་ཅད་ཁོར་ཡུག་ལ་གསལ་ཞིང་།
ཁོར་ཡུག་མ་ལུས་ཕྱི་ནང་ལ་གསལ།
ཆེས་མཐར་ཐུག་གི་དྭངས་མ་ནི།
ཆེས་འཇིག་པར་སླ་བ་ལགས།
ཁྱོད་ནི་འཚང་རྒྱ་ཁ་མའི།།
སྐད་ཅིག་གི་མངོན་སྟངས་ཤིག་སྟེ།
མཚམས་འདིར་བསླེབས་ཚེ།
ཅིས་ཀྱང་འོད་ལུས་སུ་དྭངས་དགོས།
(1999ལོའི《སྦྲང་ཆར》དེབ་དང་པོ་ལས་བདམས)
193



•བོད་ཀྱི་སྙན་ངག་གསར་བ་བདམས་དཔྱད།
【དཔྱད་པ། ང་ཚོས་སྒྱུ་རྩལ་མཐའ་དག་ལ་གནས་ལུགས་ཀྱི་ཆ་ངེས་པར་
དུ་ལྡན་དགོས་ཞེས་བཤད་མི་ཐུབ་མོད། འོན་ཀྱང་གནས་ལུགས་ཤིག་མཛེས་
དཔྱོད་ཀྱི་གོ་རིམ་ཁྲོད་ཡིད་དབང་འགུག་པའི་སྒྱུ་རྩལ་གྱི་ཡིད་ཁམས་ཤིག་ལ་་་་་་
ཀློག་མཁན་ལ་འཇིག་རྟེན་གོ་འབྱེད་ཀྱི་ཤེས་རྟོགས་རེ་སྦྱིན་ཐུབ་ན། སྒྱུ་རྩལ་
བརྩམས་ཆོས་དེ་ལྷག་པར་དུ་དཔངས་རྒྱ་ཡངས་པའི་མཚོན་སྟོབས་དང་ལྡན་པ་་་་
ཡིན།
(རྩྭ་ཟིལ》ནི་ཁྱད་ཆོས་དེ་ལྟ་བུ་ལྡན་པའི་བརྩམས་ཆོས་ཤིག་ཡིན་པར་སྙམ།
རྩོམ་མཁན་གྱིས་རྩྭ་ཟིལ་གྱི་མཛེས་ཉམས་དེ་ཕྱི་བཀོད་རྐྱང་རྐྱང་ངམ་ཡང་ན་རང་
སེམས་ཀྱི་མོས་པ་ཙམ་དུ་མ་བསྟུན་པར། ཁོས་ཟིལ་བའི་རང་གཤིས་དང་གནས་
བབ་ཅིག་ལས་དེར་མཐུན་གྱི་འགྲོ་བ་མིའི་འཚོ་གནས་ཀྱི་ཆོས་ཉིད་ཅིག་བསྟན་་་་་
པས། ང་ཚོའི་མྱོང་སྣང་ཁྲོད་དུའང་ཟིལ་བའི་མཛེས་སྣང་རྐྱང་རྐྱང་ཙམ་མྱངས་པ་
མིན་པར་དེར་བསྟུན་གྱི་གནས་ལུགས་དང་སྤོབས་པ། ཡང་ན་གནས་ལུགས་ཀྱི་
ཤན་སྟོབས་ཆེ་བའི་སྐུལ་སློང་རིགས་ཤིག་ཡིན། “རལ་གྲིའི་ཡང་རྩེར་འཛེགས་
ཟིན་པའི།༼ ཚེ་སྲོག་གི་གོང་བུ་ཞིག་སྟེ། / ད་ནི་འགུལ་བ་ཙམ་གྱིས་ཀྱང་འཐོར་་་་་
ཞིག་ཏུ་འགྲོ་སྲིད”ཅེས་ཚན་པ་འདི་ལས་ཐད་ཀར་ཟིལ་བའི་ཕྱི་བཀོད་ཀྱི་ཁྱད་་་༌་
ཆོས་དེ་མ་བརྗོད་པར་བམ་གཟུགས་དེར་ཚེ་སྲོག་གི་ལང་ཚོ་བསྩལ་ཅིང་། དཔེ་
རལ་གྲི་ལས་དེའི་གནས་བབ་བམ་ཐོབ་ཐང་དེ་བསྟན་ཐོག མཛེས་པའི་མཐར་
ཐུག་གམ་མཐར་ཐུག་མཐའ་དག་རྒྱལ་ཕམ་གྱི་བར་སོ་ན་གནས་པའི་གནས་་
ལུགས་ཀྱིས་རམ་འདེགས་འོག རྩྭ་ཟིལ་ནི་རྟོག་འགྱུ་གང་རུང་གི་ཁྲོད་དུའང་
མཛེས་སྡུག་གི་དྭངས་མར་སྤྲུལ་དུ་བཅུག །
“ ཁྱོད་ལ་དྲི་མ་ཐམས་ཅད་ཀྱིས་མ་གོས་པས།/...../ ཁོར་ཡུག་མ་ལུས་ཕྱི་་་་
194



•སོ་ལྟ་དང་གཟབ་ཉན།
ནང་ལ་གསལ”ཞེས་ཟིལ་བའི་ཁྱད་ཆོས་སམ་རང་བཞིན་དེ་སྤྱི་སྡོམ་རང་བཞིན་དུ་
མ་སྤེལ་ལ། “གཞོན་ནུ་མའི་ཁ་རླངས་ཀྱིས་ཀྱང”ཞེས་དེའི་ལང་ཚོའམ་ཉམས་སྣང་
དེ་མིའི་བློ་གོམས་ལྟར“ གཞོན་ནུ་མ”ཞེས་མཛེས་སྡུག་གི་ཡིད་བརྙན་ཞིག་གི་རྒྱབ་
ལྗོངས་སུ་བཞག་སྟེ། ཕྱི་གཟུགས་ཀྱི་རྣམ་པ་ཙམ་དུ་མ་དྲངས་ཤིང་། སྨྱུག་ཁ་གློ་
བུར་དུ་ཕར་དཀྱོགས་ཏེ་དངོས་པོའི་མཐར་ཐུག་གི་གཤིས་ལུགས་དང་སྦྱར་ཏེ་་་་་་
གཏན་ཚིགས་ཀྱི་ཤས་ཆེན་པོར་བསྟན་པས། ཟིལ་བའི་རང་བཞིན་ཏེ་ང་ཚོས་
གནས་ལུགས་ཀྱི་ཀློང་ལས་རྙེད་པ་ལས་གཞན། རྩོམ་མཁན་གྱི་མི་ཚེའི་ལྟ་སྟངས་
དེའང་མངོན་གསལ་དུ་ཕྱིར་མཚོན་ཡོད། ། ཟིལ་བ་ནི་མི་རྟག་པའི་ཆོས་སུ་
འཁུམས་ཀྱང་། དེའི་དུས་ཡུན་ཐུང་ངུའི་ཚེ་སྲོག་ཁྲོད་འཇིག་རྟེན་ནམ་མི་ཡུལ་ལ་
སྦྱིན་པ་ནི་མཛེས་པའི་མཐར་ཐུག་དང་བརྟན་གཡོ་སྣོད་བཅུད་ཀྱི་རང་བཞིན་དེ།
རང་སྟེང་ན་རྫོགས་པར་སྟོན་པའི་རླབས་ཆེན་གྱི་མཛད་སྤྱོད་དང་སྙིང་སྟོབས་དེ་
རྩོམ་མཁན་རང་གི་སྙིང་སྟོབས་ཀྱི་རང་གཤིས་ཤིག་ལ་བཅོལ་པར་མངོན་མོད། །
འོན་ཀྱང་སྐབས་འདིར་རིག་རྟོག་གི་ཤན་ཆེ་དྲགས་པས་མཛེས་དཔྱོད་ཀྱི་བར་་་་་
སྟོང་དེ་ཅུང་ཆུང་བར་བཟོས་ཤིང་། ཀློག་མཁན་གྱི་རྟོག་འགྱུ་ལ་ཚད་བཀག་བྱས་
ཡོད་པར་སྙམ། “ ཕྱི་ནང་ཐམས་ཅད་ཁོར་ཡུག་ལ་གསལ་ཞིང་།༼ ཁོར་ཡུག་མ་
ལུས་ཕྱི་ནང་ལ་གསལ”ཞེས་ཚིག་རྐང་འདི་གཉིས་ཀྱིས་ཟིལ་བའི་རང་གཤིས་དེ་་་་
འགུལ་ཉམས་ཅན་དུ་མི་སེམས་སྒུལ་བར་བཟོས་ཡོད་པར་མ་ཟད། རྩོམ་མཁན་གྱི་
ཀུན་སློང་དེའང་མཛེས་པའི་མྱོང་སྣང་ཁྲོད་ཟིལ་བ་ལྟར་ཕྱི་གསལ་ནང་གསལ་དུ་
བསྟན་ཅིང་། དེའི་རྗེས་ཀྱི་ཚན་པ་གཉིས་ཀ་སྙན་ངག་སྒྱུ་རྩལ་གྱི་ཐད་ནས་དཔྱད་
ན་དགོས་མེད་ཀྱི་འགྲེལ་བརྒྱབ་པར་སྙམ་པའི་རྣམ་རྟོག་བསྐྱལ་བྱུང༌།
སྤྱི་ཚོགས་འཚོ་བའི་མཛེས་དཔྱོད་ཀྱི་ཕྱིར་མཚོན་དུ་གྱུར་པའི་རྩོམ་རིག་་་་་༌་་



བོད་ཀྱི་སྙན་ངག་གསར་བ་བདམས་དཔྱད།
བརྩམས་ཆོས་གང་ཡིན་ཀྱང་། བརྗོད་བྱ་གཏིང་ཟབ་པའམ་རྒྱ་ཆེ་བ་ཞེས་པའང་
གནས་ལུགས་སམ་གཞུང་ལུགས་ཤིག་གི་སྡོམ་ཚིག་ཏུ་མི་འགྲོ་ཞིང་། གཙོ་བོ་
མཛེས་པའི་ཉམས་སྣང་ཁྲོད་ཀློག་མཁན་ལ་འཚོ་བའི་ཡིད་ཆེས་སྟེར་དགོས། འཇུ་
སྐལ་བཟང་གི་སྙན་རྩོམ་གང་ཡིན་ཀྱང་མི་ཚེའི་བསམ་གཞིག་ཅིག་གམ་མི་རིགས་
རང་གི་རིག་གནས་ཀྱི་ཐད་ནས་བཏོན་པའི་འགན་སེམས་ཆེན་པོས་ཁུར་དུ་ལྕི་༌་་༌་
ཡང་། | རིག་རྟོག་གི་ཤན་ཆེ་བས་ལ་ལ་ཞིག་ལ་བལྟས་མ་ཐག་བརྗོད་བྱ་ཟབ་
བརྗིད་ཀྱི་ཉམས་སྣང་སྟེར་ཡང་། སྤྱིར་སྙན་ངག་ནི“ མཁའ་འགྲོའི་གཟུགས་རིས”
ཇི་བཞིན་སྡོམ་ཚིག་འགོད་ཐབས་བྲལ་ན་ཇི་འདྲའི་མཛེས་ཨང་སྙམ།
“ཆེས་མཐར་ཐུག་གི་དྭངས་མ་ནི།༼ ཆེས་འཇིག་པར་སླ་བ་ལགས། ༼"
མཐར་ཐུག་གང་ཡིན་ཀྱང་ཕྱོགས་གཉིས་གང་ལའང་འདའ་ཙམ་གྱིས་ཕམ་ཁ་དང་
འཇིག་པའི་འབྲས་བུ་ཡིན་ཙ་ན། རྩོམ་མཁན་གྱིས་གནས་ལུགས་ཤིག་ལས་ཟིལ་
བའི་མཛེས་སྡུག་གི་མཐར་ཐུག་ཅིག་སྟོན་པར་སྙམ་ཡང་། ཟིལ་བ་དེ་གཏན་
ཆགས་ཀྱི་གནས་གཞི་ཞིག་ཏུ་བཙན་འགོག་བྱས་པས། ཉམས་སྣང་ལ་གནས་
ལུགས་ཤིག་གིས་བློ་སྣ་འདྲེན་པ་ལས་ཟིལ་བའི་སྣང་བརྙན་བོར་པ་ཡིན། མཇུག་
གི་ཚན་པ་རུ་ལྷག་པར་དུ་གནས་ལུགས་ཟབ་མོའི་ཁུར་བོ་བཀལ་དྲགས་པས།
ཟིལ་བའི་མཛེས་སྣང་ཡང་མོག་པོར་བཟོས་འདུག་སྙམ་མོད། ཕྱོགས་གཞན་ཞིག་
ནས་བསམ་བློ་བཏང་ན་གནས་ལུགས་ཀྱི་ཤན་སྟོབས་ལས་ཟིལ་བ་ནི་ཆོས་ཉིད་
ཅིག་གི་རང་གཟུགས་དང་། འགྲོ་བ་མིའི་འཚོ་བའི་རྣམ་འགྱུར་གྱི་མཐར་ཐུག་
ཅིག་ཏུ་བཀྲལ་ནའང་འགལ་བ་མེད་མོད། བདག་གི་བསམ་ཚུལ་ལ་སྙན་ངག་ནི་
ནམ་ཡང“མཁའ་འགྲོའི་གཟུགས་རིས”བཞིན་ཀློག་མཁན་རེ་རེའི་ཡིད་སེམས་སུ་
འཛད་མེད་ཀྱི་གར་སྟབས་སྣ་ཚོགས་བསྒྱུར་དུ་འཇུག་ཐུབ་ཚེ་ཧ་ཅང་ལེགས་སྙམ།
196



སོ་ལྟ་དང་གཟབ་ཉན།
འཁོར་བའི་སྙིང་བོ།
གངས་ཞུན།
ཁ་པར་ལས་ཁྱོད་དང་ཁ་བརྡ་ཐེངས་མང་བྱས་ཀྱང་།
ངས་ད་དུང་ཅི་ཞིག་བཤད་མ་ཚར་པ་དང་འདྲ་ལ།
འཕྲིན་ཡིག་ཅིག་བྲིས་ཏེ་སེམས་གཏམ་ཡོངས་རྫོགས་ཤར་
མར་ཞུ་བསམས་ཀྱང་། །
སྐད་ཆ་མང་དྲགས་པས་གང་ནས་མགོ་རྩོམ་དགོས་པ་ཡང་
མ་ཤེས། །
དེ་བས། ད་ལྟ། ན་
གང་དུ་སོང་ཡང་ངས་ཅི་ཞིག་བོར་ཟིན་པ་དང་འདྲ་ལ། །
གང་ནས་བསྡད་ཀྱང་ངས་ཅི་ཞིག་བརྗེད་སོང་བ་དང་
མཚུངས།
ལྷིང་འཇགས་ཀྱི་མཚན་མོར།
མི་སྐད་དང་འཕྲུལ་ཆས་ཀྱི་འུར་སྒྲ་ཅི་ཡང་མེད་པའི་
མཚན་གུང་།
གློག་སྒྲོན་གཟིམས་ཤིང་མིག་ཟུང་བཙུམས། །
ལག་པ་སྙིང་གར་བཞག་ནས་ག་ལེར་བསམས་ན།
ཁྱོད་ཀྱི་ཞལ་ངོ་ཐེངས་གཅིག་ལ་དངོས་སུ་རིག་ཐུབ་ན།



•བོད་ཀྱི་སྙན་ངག་གསར་བ་བདམས་དཔྱད།
ང་ལ་བཤད་དགོས་པའི་སྐད་ཆ་གཞན་ཅི་ཡང་མེད་ཅིང་།
ཁྱོད་ཀྱི་འགྲམ་པར་སེམས་ཆུང་ངང་འོ་ཞིག་བྱེད་ཐུབ་ན།
ང་ལ་བརྗེད་སོང་བའི་དོན་དག་གཞན་གང་ཡང་མེད་པ་
ཚོར།
རེད་ཡ། འཇིག་རྟེན་འདི་ན།།
ང་ལ་ཁྱོད་ལས་གཞན་ཅི་ཞིག་ཡོད། །
འཁོར་འདུས་ཡོད་ཚད་སྟོང་བར་སོང་ཞིང་།
ཆོས་ཐམས་ཅད་བདག་དང་བདག་གི་བ་མེད་པར་
གྱུར་ཀྱང་།
ངའི་འཇིག་རྟེན་དུ་ཁྱོད་ཁོ་ན་སྟོང་དུ་མི་རུང་ཞིང་། །
ཁྱོད་གཅིག་པུ་ད་གཟོད་ང་ལ་དབང་ངེས་འདོད།
ཆམ་ནད་ཐེངས་ཤིག་གི་རྗེས་སུ།
ངས་ཟག་བཅས་ཀྱི་ཕུང་བོ་འདི་སྡུག་བསྔལ་གསུམ་ལས་
ཐར་བའི་རེ་བ་མེད་ཅིང་། །
ཕ་མ་བུས་ཕྲུག་དང་བཤེས་གཉེན་ཉེ་གྲོགས་ཚང་མ་ཚོང་འདུས་
ཀྱི་མགྲོན་པོ་བཞིན་ནམ་འཐོར་ལ་ངེས་པ་མེད་ལ།
ཐོབ་མངའ་ཐང་དང་མཚན་སྙན་གྲགས་ཀྱང་བྲག་ཅའི་སྟོང་
སྐད་དང་མཚུངས་པར་རྟོགས། །
ཐ་ན་རང་ལུས་ཀྱང་གཤིན་རྗེས་གཡར་མ་ཡིན་པར་ངེས་
ཤེས་གཏིང་ནས་སྐྱེས་ཀྱང་། །
ངས་སྔར་བཞིན་ཁྱོད་ཁོ་ན་ང་ལ་དབང་བར་ཨུ་ཚུགས་བྱེད་
འདོད།
198



སོ་ལྟ་དང་གཟབ་ཉན།
མིན་ནམ། དམ་པའི་གསུང་རབ་ཀྱི་མེ་ལྕེས་གཏན་ནས་
བཞུ་མ་ཐུབ་ཅིང་། །
རྟོག་གེའི་གཏན་ཚིགས་ཀྱི་སྒྲོགས་རྡོས་ནམ་ཡང་གཏོར་མ་
ཕོད་ལ། །
འཇིག་རྟེན་ཁྲིམས་སྲོལ་གྱི་གསེར་སྲབ་ཀྱིས་ཀྱང་འཇུན་མ་
ནུས་པ་ཞིག་
ངའི་རྡོ་རྗེའི་སྙིང་ཁ་ན་རྟག་ཏུ་བརྟན་ལྷང་ངེར་ཡོད་པ་ནི། ༡
ངའི་ཚེ་སྲོག་གི་འབབ་རྒྱུན་ལ་སིམ་པ་ཁྱོད་ལས་སུ།
གཅེས་པའི་ངག ཀྱི་འཁྲེང་བའི་སེམས། །
འཇམ་པའི་ལུས།
ད་དུང་མཛེས་པའི་སྤྱོད་པ་དང་བྱམས་པའི་མིག་གི་ལྟ་བ་
སྟངས་རེ་རེ་ཡང་།
ངའི་སྙིང་གི་ཐིག་ལེ་ལ་འཛེར་མ་བཞིན་འཐས་ཟིན་པས། །
ངས་འདི་དག་ཐམས་ཅད་སྙིང་བོ་མེད་པར་ཇི་ལྟར་ །
བསྒོམ་ཐུབ།
ཀྱེ། འཁོར་བ་ལ་སྙིང་བོ་ཡོད་དེ། །
ཁྱོད་ཡོད་པས། འཁོར་བ་ལ་སྙིང་བོ་ཡོད་ཨང་། །
འཁོར་བ་ལ་སྙིང་བོ་ཡོད་པས། །
ངས་ད་གཟོད་འཚོ་བ་འཚོ་བར་ཤེས་ཤིང་དཀོན་མཆོག་ །
དཀོན་མཆོག་ཏུ་རྟོགས། །
འཁོར་བ་ལ་སྙིང་བོ་ཡོད་པས། །
ངས་ད་གཟོད་ཕ་མ་ཕ་མར་ཤེས་ཤིང་བླ་མ་བླ་མར་རྟོགས། །
199



བོད་ཀྱི་སྙན་ངག་གསར་བ་བདམས་དཔྱད།
འཁོར་བ་ལ་སྙིང་བོ་ཡོད་པས། །
ངས་ད་གཟོད་མཛེས་པ་མཛེས་པར་ཤེས་ཤིང་བདེན་པ་ བ
བདེན་པར་རྟོགས། །
: |
མི་
ངོ་མ། གནམ་འོག་འདི་ན།
འཁོར་བ་ལ་སྙིང་བོ་མེད་ཅེས་བཤད་ཐུབ་མཁན་དུ་ཡོད། འ
བདག་ཅག་གི་སྟོན་པས་ཀྱང་འཁོར་བ་སྟོབས་དང་ལྡན་
ཞེས་གསུངས་མྱོང་།
གོའམ། འཁོར་བའི་རྟེན་ཕུར་ལགས།
འཇིག་རྟེན་འཁོར་བ་འདི་སྐྱོ་གདུང་གི་གཏམ་རྒྱུད་ ༡༡
ཅིག་མིན་ལ།
མི་ཡུལ་འཚོ་བ་འདི་དོན་མེད་ཀྱི་སྐྱོ་གླུ་ཞིག་མ་རེད།
གནས་འདི་ནས། །
བྱས་ལེགས་ན་ལག་པ་འགུལ་སྟངས་ཙམ་གྱིས་ཀྱང་། །
ཟག་མེད་ཐར་བའི་རྒྱལ་ཐབས་ཁྲིགས་གེར་འཛིན་
ཐུབ་ཅིང་།
སྟབས་ཉེས་ན་རྐང་བ་སྤྲོ་ཚུལ་ཙམ་གྱིས་ཀྱང་། །
ན་རག་དམྱལ་ཁམས་བཅོ་བརྒྱད་ལྷན་དུ་འགྲིམས་སྲིད་པའི་
བདེན་པ་ཡོད་འདུག་པས།
ད་ནས་བཟུང་། །
ངས་རང་ཉིད་ཀྱི་ཉི་མ་རེ་རེ་དང་སྐར་ཆ་རེ་རེའི་གོ་སྐབས་
ཀྱང་འཆོར་དུ་མི་འཇུག་ལ། །
ངས་རང་ཉིད་ཀྱི་གོམ་འགྲོས་རེ་རེ་དང་སྐར་ཆ་རེ་རེ་ཡང་
200



•སོ་ལྟ་དང་གཟབ་ཉན།
ཆུད་ཟོས་སུ་གཏོང་མི་སྲིད་པར། །
དུས་ནམ་ཞིག་ན་འུ་ཅག་ཐུན་མོང་གི་ལས་སྨོན་དཀར་པོ་དེ།
ཚེ་གཅིག་ལུས་གཅིག་ལ། །
མི་མཇེད་འཇིག་རྟེན་གྱི་ཁམས་འདིར་མངོན་དུ་བྱེད་པར་
སྟ་གོན་བྱེད་ངེས་པས།
ད་ལྟ་འུ་གཉིས་ལེ་བར་སྟོང་གིས་བར་ཐག་བསྐལ་ན་ཡང་།
ཁྱོད་ཀྱིས་ངའི་ཡོད་ཚད་ལ་སེམས་ཁྲལ་གནང་མི་དགོས།
རྒྱུ་མཚན་ནི། སངས་རྒྱས་བཅོམ་ལྡན་འདས་ཀྱིས་གདུལ་བྱ་
ཡོངས་ལ།
ཐོབ་དཀའ་དོན་ཆེ་མི་ལུས་གཅེས་པར་སྐྱོངས་ཞེས་ཡང་
ཡང་གསུངས་ཡོད་པས། །
ངས་ཀྱང་ཁྱོད་ཉིད་ངའི་གམ་ན་དངོས་སུ་ཡོད་པ་བཞིན། །
རང་ལུས་ལ་སྔར་ལས་ལྷག་པའི་བདག་སྐྱོང་བྱེད་སྲིད་ན། །
ཁྱོད་ཀྱིས་ངའི་ཅི་ལ་ཡང་སེམས་ཁྲལ་གནང་མི་དགོས། །
གོའམ། འཁོར་བའི་བླ་སྲོག་ཨང་། །
（2000 ལོའི《 སྦྲང་ཆར》དེབ་དང་པོ་ལས་བདམས)
【དཔྱད་པ། གནས་ལུགས་ཀྱིས་མི་སེམས་སྒུལ་ཐུབ་པ་དང་། ལྷག་པར་དུ་
གཏིང་ཟབ་པའི་གནས་ལུགས་ལ་དེ་བས་ཀྱང་ཡ་མེད་ཀྱི་ཟིལ་ཤུགས་ལྡན། དོན་
རྟོགས་ན་མཚན་ཉིད་རིག་པ་ནི་རིམ་པ་ཆེས་མཐོ་བའི་རྩོམ་རིག་ཡིན་ཞེས་པ་ལྟར།
རྩོམ་རིག་བརྩམས་ཆོས་གང་ཡིན་ཀྱང་གནས་ལུགས་དང་སྒྱུ་རྩལ་གྱི་ངོ་བོར་་་༌༌
ལེགས་པར་གྲུབ་པ་ལ་དུས་ནམ་ཡང་འཛད་མེད་ཀྱི་གསོན་ཤུགས་ལྡན་པ་ཡིན། །
སྙན་རྩོམ་འདིས་བརྩེ་དུངས་ཤིག་གི་ཟབ་ས་དང་གནས་ལུགས་ཤིག་གི་མཐོ་ས་་་་་
201



བོད་ཀྱི་སྙན་ངག་གསར་བ་བདམས་དཔྱད།
ནས་བདག་དང་བདག་ལྟ་བུར་སྒྱུ་རྩལ་གྱི་བསླུ་བྲིད་དང་ཡུན་རིང་གི་བསམ་་་་་་་
གཞིག་སྦྱིན་བཞིན་བསླེབས་བྱུང་། །
ཕོ་མོའི་བརྩེ་དུངས་ནི་བསྐལ་པ་མ་སྟོང་བར་དུ་གནས་པའི་སྒྱུ་རྩལ་ཡོད་དོ་
ཅོག་གི་བརྗོད་བྱ་ཡིན་ཟེར་ཏེ། བྱུང་ཟིན་དང་འབྱུང་འགྱུར་གང་ཡིང་རུང་།
འཛམ་གླིང་མི་རིགས་ཡོངས་ལ་བླ་སྲོག་འདི་ཡོད་པས་ད་གཟོད་རིགས་རྒྱུད་དང་
མི་རིགས། སྤྱི་ཚོགས་དང་རྒྱལ་ཁབ་བཅས་བྱུང་ཞིང་། མིའི་རིགས་ཀྱི་འཚོ་བར་ད་
གཟོད་ཁ་དོག་སྣ་ལྔའི་བཀྲག་མདངས་ལྡན་ཞིང་། དགེ་སྡིག་དང་སྤང་བླང་གི་
ཤན་ཡང་ཕྱེ་བ་ཡིན། ཕས་མ་བསྐྱེད་ཅིང་མས་མ་བསྲིང་བའི་སེམས་ཅན་མེད་
ཕྱིར། ང་ཚོ་སུ་ཡིན་རུང་བརྩེ་དུངས་འདིའི་ཉིང་བཅུད་དང་བཙན་དབང་ལས་མ་
བྱུང་བ་མེད།
འཚོ་བའི་རྨང་གཞིར་གྱུར་པའི་བརྩེ་དུངས་ལ་མཚོན་ན། དུས་ནམ་ཡང་
བསྟོད་པ་དང་སྨད་པ། སྡུག་བསྔལ་དང་བདེ་སྐྱིད། ན་ཟུག་དང་དྲན་གདུང་
སོགས་ཀྱི་ཚོར་རེག་ཁྲོད་མུ་ནས་མུ་རུ་བརྒྱུད་བཞིན་ཡོད། ང་ཚོས་འདིའི་ཆེད་དུ་
མིག་ཆུ་ཕོ་ཞིང་། འདིའི་ཆེད་དུ་སྨོད་པ་བོར། ་འདིའི་ཆེད་དུ་རང་སྲོག་བློས་
བཏང་ཞིང་། འདིའི་ཆེད་དུ་དཀའ་སྤྱད་ཀྱི་འཚོལ་སྙེག་བྱེད་བཞིན་པས་ན།
གནའ་ནས་ད་བར་དང་། དེང་ནས་འབྱུང་འགྱུར་གང་ཡིན་ཀྱང་བརྩེ་དུངས་ནི།
དུས་ནམ་ཡང་སྒྱུ་རྩལ་གྱི་བརྗོད་བྱ་གལ་ཆེན་ཞིག་ཡིན་པས། ང་ཚོས་ནམ་ཡང་རྒྱ་
མཚོ་ཆེན་པོའི་འཇིངས་བཞིན་དེའི་གཏིང་ནི་དཔོག་པར་དཀའ་བ་ཡིན། །
ཤེས་རྟོགས་དང་ཡིད་ཆེས་ཟབ་མོས་བསྩལ་པའི་བརྩེ་དུངས་ལ་ནམ་ཡང་
འདྲ་མཉམ་དང་མཛེས་སྡུག་གི་ཟིལ་ཤུགས་ལྡན། སྙན་ངག་ལེགས་ཤོས་ཤིག་ལ་
མཚོན་ན་རྟོག་པ་ཇི་ལྟར་ཀློང་དུ་བརྡོལ་ཀྱང་འཚོ་བའི་རྨང་གཞི་དང་ཡུན་རིང་གི་
202



སོ་ལྟ་དང་གཟབ་ཉན།
བསམ་གཞིག་ཅིག་ཡོད་ངེས། “ཁ་པར་ལས་ཁྱོད་དང་ཁ་བརྡ་ཐེངས་མང་བྱས་
ཀྱང་། ངས་ད་དུང་ཅི་ཞིག་བཤད་མ་ཚར་བ་དང་འདྲ་ལ། འཕྲིན་ཡིག་ཅིག་བྲིས་ཏེ་
སེམས་གཏམ་ཡོངས་རྫོགས་ཤར་མར་ཞུ་བསམས་ཀྱང་། སྐད་ཆ་མང་དྲགས་པས་
གང་ནས་མགོ་རྩོམ་དགོས་པ་ཡང་མ་ཤེས།” འདི་ན་དྲན་གདུང་གི་ཟབ་ཚད་ལ་
བམ་བཤད་ཙམ་གྱིས་སྤྱི་བསྡོམས་བྱས་མེད་ལ། ཚོར་འདུ་ཙམ་ལ་བརྟེན་པའི་གློ་
བུར་བའི་ཁ་གཡང་ལྟ་བུའང་མེད། ། མཐའ་དག་ལྷུང་ལྷུང་འབབ་པའི་གཙང་བོ་
བཞིན་རང་བཞིན་གཤིས་སུ་བབས་པས། གནའ་ནས་ངེད་ཅག་ལ་གོམས་པའི
“ནག་མོའི”འདུ་ཤེས་བྲལ་ཅིང་། ངག་ལས་འཁྲོལ་དཀའ་བའི་བརྩེ་དུངས་དེའང་
བཟའ་ཟླ་དང་བྲལ་པའི་སྟོང་ཆ་ཟབ་མོ་དེས་ར་སྤྲོད་བྱས་འདུག ཚུལ་འཆོས་ནི་
ནམ་ཡང་འདོར་བྱ་ཡིན་པས་སྒྱུ་རྩལ་གང་ལ་མཚོན་ནའང་བདེན་པ་ནི་སྒྱུ་རྩལ་གྱི་
ཚེ་སྲོག་དང་དུས་གཏན་དུ་གནས་ཐུབ་པའི་རྨང་གཞི་ཡིན། རྩོམ་པ་པོ་ཉིད་ཀྱིས་
ཀྱང་ཡུན་རིང་ཁ་གྱེས་པ་ལས་བྱུང་བའི་རང་གི་ཉམས་སྣང་དེ་སྒྱུ་རྩལ་གྱིས་གྲུབ་
པར་བྱས་ཏེ་རང་གཤིས་སུ་མངོན་པས། སྙན་རྩོམ་འདི་བཀླགས་མ་ཐག་ཀློག་པ་
པོར་ཡང་སྒྱུ་རྩལ་གྱི་བདེན་པ་ཞིག་དང་འཚོ་བའི་རོ་བྲོ་ཞིག་ཤུགས་ཀྱིས་སྟེར་ཐུབ།
1:|: “དེ་བས།/ ད་ལྟ། / གང་དུ་སོང་ཡང་ངས་ཅི་ཞིག་བོར་ཟིན་པ་དང་འདྲ་ལ།
༼ གང་ནས་བསྡད་ཀྱང་ངས་ཅི་ཞིག་བརྗེད་སོང་བ་དང་མཚུངས། /... ལག་པ་
སྙིང་གར་བཞག་ནས་ག་ལེར་བསམས་ན།/ ཁྱོད་ཀྱི་ཞལ་ངོ་ཐེངས་གཅིག་ལ་་་་་་
དངོས་སུ་རིག་ཐུབ་ན།/ ང་ལ་བཤད་དགོས་པའི་སྐད་ཆ་གཞན་ཅི་ཡང་མེད་་་་་་་
ཅིང་།༼ ཁྱོད་ཀྱི་འགྲམ་པར་སེམས་ཆུང་ངང་འོ་ཞིག་བྱེད་ཐུབ་ན།/ ང་ལ་བརྗེད་
སོང་བའི་དོན་དག་གཞན་གང་ཡང་མེད་པ་ཚོར།" ལྷད་མེད་ཀྱི་བརྩེ་དུངས་ནི་
དུས་ནམ་ཡང་ཕྲ་ཞིང་ཞིབ་པའི་ཚོར་འདུས་སིམ་པ་ཞིག་དང་། ཕན་ཚུན་གཉིས་
203



ཟབོད་ཀྱི་སྙན་ངག་གསར་བ་བདམས་དཔྱད།
ཀའི་ཐུན་མོང་གི་རྒྱུ་ནོར་ཡིན། སྙན་རྩོམ་འདི་གླེང་བསླངས་པ་དང་བར་བརྒལ་
གྱི་རིམ་པ་འདིར་བདག་གིས་མྱངས་པ་ནི་སྒམ་པོ་ཞིག་གིས་བཟའ་ཟླར་འཆང་་་་་་
བཞིན་པའི་སྨྲ་བསམ་བརྗོད་མེད་ཀྱི་སེམས་བྱུང་རིགས་ཤིག་ཡིན། སུས་ཀྱང་སྐོང་
ཐབས་མེད་པའི་སྟོང་ཆ་དེ་མོར་མཚོན་ན“སེམས་ཆུང་ངང་འོ་ཞིག་བྱས”ཙམ་་་་་
གྱིས་འབད་མེད་ལྷུན་གྲུབ་ཡིན་ན། ཕྱི་ནང་གཉིས་ཀའི་ཁོར་ཡུག་ཁྱད་པར་ཅན་
དུ་འཚོ་སྡོད་བྱེད་བཞིན་པའི་རང་ཅག་མི་རིགས་འདིར་མཚོན་ན། རང་གི་དགའ་
མར་འདི་ལས་ལྷག་པའི་གདེང་འཇོག་ཚད་མེད་ཅིག་དང“སྦྱིན་པ”ཆེན་པོ་ཞིག་་་
གཏོང་རྒྱུ་མེད་སྙམ། །
“རེད་ཡ། འཇིག་རྟེན་འདི་ན།/ ང་ལ་ཁྱོད་ལས་གཞན་ཅི་ཞིག་ཡོད།/
འཁོར་འདུས་ཡོད་ཚད་སྟོང་བར་སོང་ཞིང་།༼ ཆོས་ཐམས་ཅད་བདག་དང་
བདག་གི་བ་མེད་པར་གྱུར་ཀྱང༌།༼ ངའི་འཇིག་རྟེན་དུ་ཁྱོད་ཁོ་ན་སྟོང་དུ་མི་རུང་
ཞིང་།/ ཁྱོད་གཅིག་པུ་ད་གཟོད་ང་ལ་དབང་ངེས་འདོད། ... ངའི་སྙིང་གི་ཐིག་
ལེ་ལ་འཛེར་མ་བཞིན་འཐས་ཟིན་པས། / ངས་འདི་དག་ཐམས་ཅད་སྙིང་བོ་མེད་
པར་ཇི་ལྟར་སྒོམ་ཐུབ།”བརྩེ་དུངས་ནི་འཇིག་རྟེན་པའི་བློ་རྒྱ་ལས་བརྒལ་ན། དེར
“ལྷའི”ཉམས་སྣང་དང་མཉམ་པའི་ཤེས་རྟོགས་ཤིག་དང༌། “བསྐལ་པ་མ་སྟོང་
བར་དུ་གནས་པའི”ཚེ་སྲོག་ཅིག་ལྡན། - འཁོར་བར་སྙིང་བོ་མེད” ཅེས་ངེད་ཅག་
ལ་མཚོན་ན་མཐོ་དམན་གང་རུང་གི་ངག་ཏུ་ཟློ་བར་དགའ་ཞིང་། གཞན་ལ་སློབ་
སྟོན་བྱེད་པར་དགའ་བའི་སྤྱི་འགྲོས་རང་བཞིན་གྱི་སེམས་ཁམས་ཤིག་གྲུབ་ཡོད་་་་
མོད། “ཚེ་སྲོག་གི་འབབ་རྒྱུན་ལ་སིམ་པ་ཁྱོད་ལས་སུ”ཞེས་པའི་ཤེས་རྟོགས་ཤིག་
ལྡན་ན། འདི་སྣང་བཏང་བར་རློམ་མཁན་སུ་ཡིན་རུང་སེམས་འགུལ་མི་ཐེབས་
པ་མེད་སྙམ།
204



སོ་ལྟ་དང་གཟབ་ཉན།
རྩོམ་པ་པོས་འཇིག་རྟེན་ཆོས་ཉིད་ཀྱི་མཐོ་ས་ནས་གནས་ལུགས་ལ་རྒྱབ་རྟེན་
བྱས་ཐོག རང་གི་སྙིང་ན་འཆང་བཞིན་པའི་བརྩེ་དུངས་དེ་གཞོམ་གཞིག་བྲལ་པ་
ཞིག་ཡིན་པ་ར་སྤྲོད་བྱས་པ་དང་ལྷན། ཕྲེང་བར་བསྒྲིགས་པའི་ཐ་སྙད་ཚོགས་ཀྱང་
བརྗོད་བྱའི་འགྲོས་དང་བསྟུན་ཏེ་རྩོམ་པ་པོའི་ཚོར་འདུ་དང་གཞི་གཅིག་ཏུ་་་་་་
འདྲེས། ཕུན་སུམ་ཚོགས་པའི་སྣང་བརྙན་བསླངས་པ་ལས་ང་ཚོར་ཕྱིར་བཀྲམ་པ་
ནི་མཛངས་མ་ཞིག་གི་བྱད་གཟུགས་དང་དེའི་འགྲོ་ལུགས་འདུག་སྟངས་དང་ཀུན་
མཐུན་གྱི་སྤྱོད་པ་བཟང་བོ་ཡིན། རིན་ཐང་དེ་ལྡན་པས་རྩོམ་པ་པོའི་ཕྱི་ལུས་དང་
ནང་སེམས་གཉིས་ཀར་དེ་ལྟ་བུའི་ཚོར་ཤེས་ཡོད་པའང་ཡིད་ཆེས་བྱེད་དགོས་སོ་
སྙམ།
1:|:“ཀྱེ། འཁོར་བ་ལ་སྙིང་བོ་ཡོད་དེ། ཁྱོད་ཡོད་པས། འཁོར་བ་ལ་སྙིང་བོ་
ཡོད་ཨང༌།༼ འཁོར་བ་ལ་སྙིང་བོ་ཡོད་པས།/ ངས་ད་གཟོད་འཚོ་བ་འཚོ་བར་་་་་
ཤེས་ཤིང་དཀོན་མཆོག་དཀོན་མཆོག་ཏུ་རྟོགས། / འཁོར་བ་ལ་སྙིང་བོ་ཡོད་པས།
ངས་ད་གཟོད་ཕ་མ་ཕ་མར་ཤེས་ཤིང་བླ་མ་བླ་མར་རྟོགས།/...../ གོའམ། ་་་་་
འཁོར་བའི་བླ་སྲོག་ཨང་།” འཇིག་རྟེན་རྟེན་འབྱུང་གི་རང་བཞིན་དུ་གྲུབ་པས། །
དངོས་ཀུན་གཅིག་ལ་གཅིག་རྟེན་སྒོས་གནས་འཆའ་ན་འཁོར་བ་ནི་གནས་ལུགས་
ཡོད་དོ་ཅོག་གི་འབྱུང་གཞི་ཡིན། དོན་དངོས་སུ་འཁོར་བའི་རྙོག་འཛིང་དང་བདེ་
སྡུག་ལས་ད་གཟོད་གནས་ལུགས་ཀྱི་ངོ་བོ་རྟོགས་ཤིང་། སངས་རྒྱས་ཚད་མའི་
སྐྱེས་བུར་ཤེས་པ་ཡིན་པས“སྟོན་པས་ཀྱང་འཁོར་བ་སྟོབས་དང་ལྡན”ཞེས་་་་་་་་
གསུངས་པ་ཡིན། འདི་ནས་རྩོམ་པ་པོས་བོད་ཀྱི་རིག་གནས་སེམས་ཁམས་ཤིག་
རྟེན་གཞིར་བཟུང་སྟེ་བོད་པའི་མཛེས་དཔྱོད་ཀྱི་གོམས་གཤིས་སུ་རང་གི་འདོད་་་
འདུན་ཕྲེང་དུ་བསྟར་པས། སྙན་རྩོམ་འདིར་རོལ་མྱོང་བྱེད་སྐབས་ང་ཚོར་རང་
205



• བོད་ཀྱི་སྙན་ངག་གསར་བ་བདམས་དཔྱད།
འདྲིས་རང་གོམས་སུ་གྱུར་པའི་མཛེས་དཔྱོད་ཐད་ཀྱི་ཉམས་སྣང་སྦྱིན་ཐུབ་ཅིང་། །
འཁོར་བའི་རང་བཞིན་སྡུག་བསྔལ་དུ་གནས་པ་ནི་མངོན་སུམ་ཚད་མས་གྲུབ་་་་་
ཅིང་། སྡུག་བསྔལ་དེའི་སྟོབས་ལས་ད་གཟོད་འཁོར་བ་ལས་ཐར་བའི་སེམས་
བསྐྱེད་འབྱུང་བ་ཡིན་ཞིང་། བརྩེ་དུངས་དང་བཅས་པར་ཡང་དེ་གཟོད་སྙིང་བོ་
ཡོད་པ་ཡིན། དེ་དང་བྲལ་ན་གནས་ལུགས་མཐའ་དག་ཀྱང་རང་སྲོག་བྲལ་བའི་
བམ་རོ་ཡིན། །
ང་ཚོ་དུས་ནམ་ཡང“འཁོར་བའི་རྟེན་ཕུར”དུ་གྱུར་པའི་བརྩེ་དུངས་ལ་་་་་་
བརྟེན་ནས་འཇིག་རྟེན་འཕེལ་འགྱུར་ལ་བཀོད་འདོམས་བྱེད་པ་ཡིན། རྩོམ་པ་
པོས་གནས་ལུགས་ཤིག་གི་མཐོ་ས་ནས་རང་གི་བཟའ་ཟླར་འཆང་བཞིན་པའི་་་༌་་
བརྩེ་དུངས་ཟབ་མོ་དེའི་འབྱུང་གཞི་ཕྱིར་བསྟན་པར་མ་ཟད། ཚིག་ཤུགས་སུ་མི་
རིགས་འདིའི་རུས་རྐང་དུ་སིམ་པའི་བརྩེ་དུངས་དང་མི་ཚེའི་ལྟ་སྟངས་ཤིག་གམ་
རྒྱུན་འབྱམས་སུ་སོང་བའི་འཁོར་བར་སྙིང་བོ་མེད་པར་འདོད་པའི་སྒྱིད་ལུག་གི་
བག་ཆགས་དེར་རྒོལ་གཏམ་ཡང་དྲག་པོ་བཏང་ཡོད། མ་ནི་ཀུན་སྐྱེད་པའི་གཞི་
རུ་གྲུབ་ཅིང་། དྲིན་ཆེན་ཟུང་གཅིག་མ་བརྒྱུད་པའི་སེམས་ཅན་མེད་ཅེས་དམ་
པའི་གསུང་རབ་ཀྱི་བརྗོད་བྱར་གྱུར་མོད། སྟབས་ཉེས་པས་ད་རེག་བར་སུས་ཀྱང་
དེའི་ཆེད་དུ་འདི་ལྟ་བུར་དྲང་ཐད་དུ་བརྩེ་དུངས་རྗེན་པོ་ཞིག་ཕུལ་མ་མྱོང་། །
ལྷད་མེད་པའི་བརྩེ་དུངས་ནི་འཁོར་བའི་རྟེན་ཕུར་ཉིད་དུ་གྱུར་ན། དེ་ཡིས་
ནུས་པ་བསམ་ཡུལ་ལས་འདས་པ་ཞིག་སྟེ། ཕན་ཚུན་ཡིད་ཆེས་ལས་སེམས་ཁམས་
སྙོམས་འཇུག་གི་གནས་བབ་བསྐྲུན་པས། “དུས་ནམ་ཞིག་ན་འུ་ཅག་ཐུན་མོང་གི་
ལས་སྨོན་དཀར་པོ་དེ། / ཚེ་གཅིག་ལུས་གཅིག་ལ།/ མི་མཇེད་འཇིག་རྟེན་གྱི་་་་་
ཁམས་འདིར་མངོན་དུ་བྱེད་པར་སྟ་གོན་བྱེད་ངེས་པས”ཞེས་པའི་སྙིང་སྟོབས་དེ་
206



སོ་ལྟ་དང་གཟབ་ཉན།
ལྟ་བུ་ཞིག་འབྱུང་བའང་ཆོས་ཉིད་ཅིག་ཏུ་གྲུབ་པའི་ཡིད་ཆེས་སྟེར་ཐུབ། དོན་
དངོས་སུ་འཇིག་རྟེན་འདིར་ཤི་གསོན་གཉིས་ལས་བརྒལ་ཐུབ་པ་ཕོ་མོའི་བརྩེ་་༌༌་་
དུངས་ལས་གཞན་མེད་ཅེས་བཤད་ཆོག་ཆོག་ཡིན། ། བཟང་ངན་གཉིས་ནི་ལྟོས་
བཅས་སུ་གྲུབ་པས་འཁོར་བར་སྙིང་བོ་ཡོད་མེད་ཀྱང་རིན་ཐང་ལྟ་བས་ཤན་ཕྱེ་བ་
ཞིག་ཡིན། རྩོམ་པ་པོས་ཕྱོགས་གཉིས་ནས་སྟོན་པའི་གསུང་བཀོལ་པ་དེ་སྤྱིར་
བཏང་གི་ལུང་ཙམ་དྲངས་པ་མིན་པར་རྩོམ་པ་པོ་རང་གི་འཁོར་བར་སྙིང་བོ་ཡོད་
ལུགས་ཀྱི་གནས་ལུགས་འཛུར་བ་མེད་པ་ཞིག་འདྲོངས་བྱེད་ཀྱི་སྟོབས་ལྡན་པར་
མ་ཟད། ཀློག་པ་པོར་ཡིད་ཆེས་བརྟན་པོ་ཞིག་དང་མི་རིགས་རང་གི་རིག་གནས་
ཐད་ནས་བརྩེ་དུངས་ལ་དོན་དངོས་སུ་གོ་རྟོགས་ཇི་ལྟར་བྱ་བའི་ལམ་སྣ་འདྲེན་་་་་
པའི་ནུས་པ་ལྡན་ནོ། །འཁོར་བ་དོན་ཡོད་དུ་བྱེད་པའི་བརྩེ་དུངས་དེའང་གནས་
ལུགས་ཀྱིས་རམ་འདེགས་དང་སྒྱུ་རྩལ་གྱིས་སློང་སྐྲུན་བྱས་ཐོག རྩོམ་པ་པོའི་དྲན་
གདུང་ལས་བྱུང་བ་དེའང་རང་ག་བའི་བརྩེ་དུངས་རྐྱང་རྐྱང་ཞིག་མིན་པར། བརྩེ་
དུངས་འདི་ཉིད་རིག་གནས་ཀྱི་ཀློང་ཡངས་པོ་ཞིག་ཏུ་བཞག་སྟེ། དེ་ལས་འཕྲོས་
པའི་རང་ཉིད་ཀྱི་ཐོད་བརྒལ་གྱི་བསམ་བློ་ཞིག་གནས་ལུགས་ཀྱིས་རྒྱབ་རྩར་
མནན་ནས་མཚོན་ཡོད་པར་མ་ཟད། རིག་གནས་འདི་ལྟ་བུ་ཡོད་པའི་མི་རིགས་
ཤིག་ལ་མངའ་འོས་པའི་སྙིང་སྟོབས་ཀྱིས་ཀྱང་སིམ་འདུག་པའི་ཚོར་ཤེས་སྦྱིན་་་་་
ཐུབ།
རྩོམ་པ་པོས་རིག་གནས་ཤིག་རྒྱབ་ལྗོངས་བྱས་ཏེ་བརྩེ་དུངས་ལ་གོ་རྟོགས་་་་
བྱུང་བ་ཡིན་ཕྱིན། ཁོའི་ཚོར་འདུ་དེའང་མི་རིགས་དེའི་རིག་གནས་ཀྱི་རྒྱབ་ལྗོངས་
ཤིག་གིས་ཤུགས་རྐྱེན་དྲག་ཏུ་ཐེབས་པ་ལས་བྱུང་བ་ཞིག་ཡིན། ཁོས་འཚོལ་ཞིབ་
བྱས་པའི་བསམ་བློ་དེའང་རང་ཁོ་ནར་མངའ་བ་མིན་ལ། དེ་ནི་རིག་གནས་དེའི་
207



•བོད་ཀྱི་སྙན་ངག་གསར་བ་བདམས་དཔྱད།
བག་ཆགས་ལས་གྲུབ་ཅིང་རིགས་རྒྱུད་ཅིག་ལ་མངའ་བའི་སྤྱི་འགྲོས་རང་བཞིན་
གྱི་བསམ་བློ་དེ་ཡིན། སྤྱིར་བོད་པའི་རིག་གནས་ཀྱི་གྲུབ་ཆ་གཙོ་བོ་ཞིག་ཏུ་གྱུར་
པའི་ནང་བསྟན་རིག་གནས་ལ་མཚོན་ན་དེར་གནས་ལུགས་ཀྱི་ཁྱབ་ཆེ་བར་མ་་་༌་
ཟད། ཆོས་ལུགས་ཀྱི་ཞེང་ཚད་ཀྱང་ཡངས་པ་ཞིག་ཡིན། རིག་གནས་གང་ཡིན་
ཀྱང་དྲང་ལྡོག་གཉིས་གང་རུང་དུ་འདྲེན་མཁན་གཙོ་བོ་ནི་དེ་བཀོལ་མཁན་གྱི་་་་་
རིགས་རྒྱུད་དམ་མི་རིགས་དེར་རག་ལས་པ་ལས་རིག་གནས་དེ་ལ་ཐུག་མེད། །
སྙན་རྩོམ་འདི་ལས་ང་ཚོར་གསལ་བཤད་ཅིག་བྱེད་ཐུབ་པ་ནི། ང་ཚོས་
གཞན་དཔེ་རང་འགྲེ་ཡི་ངལ་བ་འཛིན་མི་དགོས་པར་མ་ཟད། གཞན་ཐབས་
བཙན་བཀོལ་གྱི་དཀའ་ལས་ཀྱང་མྱོང་མི་དགོས། ང་ཚོས་གནའ་ནས་གོམས་པའི་
ཚུར་ལེན་རིང་ལུགས་ཀྱི་སྲོལ་བཟང་རྒྱུན་འཛིན་བྱེད་དགོས་པར་མ་ཟད། རང་ས་
བཙན་བཟུང་གི་སྤོབས་པའང་བསྐྱེད་དགོས། གཞན་ལས་ཐུན་མོང་མ་ཡིན་པའི་
ཁྱད་ཆོས་ལྡན་པས་ང་ཚོ་ད་གཟོད་མི་རིགས་ཤིག་གི་གྲས་སུ་བགྲངས་ཤིང༌། མི་
རིགས་རང་བཞིན་ནི་སྒྱུ་རྩལ་གང་ལ་མཚོན་ནའང་བཙལ་བྱའི་ཡུལ་དམ་པ་དང་
སྒྱུ་རྩལ་བརྩམས་ཆོས་དེ་ཉིད་འཇིག་རྟེན་མི་ཡུལ་འདིར་ཡུན་རིང་ལ་གནས་ཐུབ་
མིན་གྱི་ཚེ་སྲོག་ཉག་ཅིག་ཡིན།
208



• སོ་ལྟ་དང་གཟབ་ཉན།
ཞིང་གྲོང་གི་སྙན་ངག
(ཚན་པ་གསུམ)
རམས་ཚེ་བྷོ།
ཞིང་གྲོང་གི་ས་སྲོད།
ཁུ་བྱུག་མོན་ནས་བསླེབས་དུས།
རྩི་ཤིང་དང་མྱུ་གུ་ལ་ལྗང་མདོག་གི་ཚེ་སྲོག་རྒྱས།
གཞོན་ནུ་མའི་ཤབ་ཤུབ་ཀྱི་གསང་གཏམ་དྲོན་མོས།
སྒོ་ཞིང་གྲུ་བཞི་མའི་བྲང་ཁོག་བརླན་གྱིས་གཤེར།
འཕྲེད་གླིང་འབུད་མཁན་ཚོའི་ས་སྲོད།
སྣུམ་ཤིག་ཤིག སྣུམ་ཤིག་ཤིག
མགོ་རས་དམར་པོ་ཚོའི་ལྟག་རྒྱབ་ཏུ། །
སྟག་ཤར་ཚོ་ནམ་ཡང་མདའ་ལྔ་པ་ཡི་འབེན་ལ་ཁེལ།
སྡོང་ལོ་སྟུག་པོའི་ཡལ་གའི་གསེབ་ནས། །
སྐྱ་ཀ་ཁྲ་མོའི་གནས་མལ་ལ་ལྐོག་ལྟ་ཞིག་བྱེད་པར། །
སྒོ་འགྲམ་གྱི་ཁྱི་རྒན་རྒྱ་ལི་དེར་སྡང་སེམས་གཏིང་ནས་སྐྱེས།
209



•བོད་ཀྱི་སྙན་ངག་གསར་བ་བདམས་དཔྱད།
སྐྱེངས་སླ་བའི་དགོང་ཁའི་མཚམས་སྤྲིན།
དམར་ལེམ་མེར། དམར་ལམ་མེར། །
སྒྲོན་མེ་གཟིམས་ནས་སྐར་ཚོམ་གྱིས་ལྐོག་ལྟ་བྱེད་དུས།
ཤིང་ཁང་ཆུང་ཆུང་གི་སྙིང་གཏམ་བྱོ་ས་ན། ང་ཡོད་དམ།
གྱེས་ཁར། སེམས་པ་ཆུ་ཕྲན་ལྟར་བཞུར་ཉིན། །
རྐ་འགྲམ་དུ་མགོ་བོ་སྨད་པའི་མེ་ཏོག་སེར་ཆུང་།
འཁྲེང་སེམས་ཀྱིས་རྒུད་པའི་འཐག་མཁན་བུ་མོ་བཞིན།
གླང་རྫིའི་སྐད་ཅིག་མའི་འཛུམ་མདངས་ལ་འཁྱུད་དེ།
ཞིང་གྲོང་གི་ས་སྲོད་ཇི་འདྲའི་རབ་རིབ་ཡིན་ཚུལ་
བཤད་ཀྱང་། །
ཁྱོད་ནམ་ཡང་གཙང་ཆུའི་ཕ་རོལ་རེད།
ང་ནམ་ཡང་གཙང་པོའི་ཚུ་རོལ་ཡིན། །
ཞིང་པའི་བུ་མོ། །
སྒོ་ཞིང་གི་རྣང་མའི་བར་ནས་ཐོད་གཉེར་ལ་རི་མོ་བྲིས།
རྩྭ་ལྡུམ་དང་ཡུག་པོ་བ ཏུས་ཏེ་ཞིང་གྲོང་ལ་རྒྱགས་ཕྱེ་བཙལ།
དབྱར་ཟླ་ཧྲིལ་བོར། ཁུ་བྱུག་དང་འབྲུག་སྒྲའི་དབྱངས་
སྙན་ཁྲོད། །
ཁྱོད་ཀྱི་ལག་ཆུང་། ལྗང་མྱུག་གི་འདབ་ལོའི་གསེབ་ནས།
བདེན་ལུགས་སྨྲ་བའི་པིར་ཐོགས་པའི་སྨྱུག་རྩེ་བཞིན།
རྫུ་བག་གི་ཞྭ་མོ་གྱོན་མཁན་གྱི་རྩྭ་ལྡུམ་ཚོར། །
210



སོ་ལྟ་དང་གཟབ་ཉན།
སྐྱོན་བརྗོད་ཀྱི་མཛུབ་མོ་ཀེར་བཞིན་སྲོག་གཅོད་ཀྱི་ཉེས་
ཆད་བཅད།
ད་ལོར། འབྲུ་རིགས་ཀྱི་རིན་གོང་ལྷུང་བས།
ང་། ཞིང་ཁའི་དེའུ་འབུར་སྟེང་འགྲེང་སྟེ།
སྔོ་དྲེག་གིས་བརྒྱན་པའི་ཁྱོད་ཀྱི་ལག་ཆུང་ལ་ལྟ་བཞིན།
སེམས་ཁྲལ་གྱི་མིག་ཟུང་ཕུར་ཚུགས་སུ་ཟུག །
གླང་རྒན་སེར་ཐོ། ས་
གླང་རྒན་སེར་ཐོ། ཁྱོད་དང་ངའི་ནུ་བོ།
ད་དུང་ཤུག་པའི་སྣ་གཅུ་དང་ཐོང་གཤོལ་ནག་པོ།
དྲོད་ཁུད་ལ་ལྷུང་བའི་ཆུང་མའི་རྨི་ལམ་དཀྲོགས་ཏེ།
འཁྱག་སིབ་སིབ་ངང་སྐྱ་རེངས་ཀྱི་ཐུ་འོག་ནས་ལམ་དུ་ཆས།
ཁྱོད་ཚོ་གང་དུ་འགྲོ། ས་ཆེན་གྱི་ཐོང་ག་གཤགས་ཏེ།
དྲུག་ཤ་ལེབ་མོ་ན་ཟུག་གིས་ཁེངས་ནས།
ལྕག་ཚན་དམར་པོས་བཙན་ཤེད་ཀྱི་ཁྲོད་དང་། །
ཐོང་གཤོལ་ནག་པོའི་ཨུ་ཚུགས་དེ་བཟློགས་ནས།
གང་དུ་འགྲོ། ཕ་ཡུལ་ལ་ཉི་རྩེ་མ་འཕྲོས་པའི་སྔོན་དུ།
འགྲོས་ལྕི་བའི་ཁྱོད་ཀྱི་རྨིག་རྗེས་ལེབ་མོ་རེའི་སྟེང་དུ། །
ནས་འབྲུ་སྔོན་མོའི་འཁྲུངས་རབས་ཀྱི་རྣམ་ཐར་རྙེད་ཐུབ་ལ། དེ་
རྩོལ་བའི་རྟགས་སུ་མཇུག་མ་འཕྲེད་དུ་གཡུག་ས་ནས། །
211



•བོད་ཀྱི་སྙན་ངག་གསར་བ་བདམས་དཔྱད།
ཁུར་གྱིས་ལྕི་བའི་ལོ་ཏོག་གི་གར་སྟབས་ཡིད་དུ་འོང་།
གླང་རྒན་སེར་ཐོ། ངས་ས་ནག་སྤར་མོ་གང་སྙིམ་པར་
བཏེགས་ཏེ། །
འོ་བརྒྱལ་ཞུ། ད་དུང་ཁྱོད་དང་སྦྲེལ་བའི་གླང་རྒན་
གཞན་དག་ཚོ་ལའང་།
(2000 ལོའི《 སྦྲང་ཆར》དེབ་དང་པོ་ལས་བདམས)
【དཔྱད་པ】 ང་ཚོ་སུ་ལ་མཚོན་ནའང་གནས་གང་དུ་ཕྱིན་ཀྱང་ཕ་ཡུལ་ནི་
དུས་གཏན་དུ་རང་སེམས་ཀྱི་མེ་ལོང་ངོས་སུ་གསུབ་ཐབས་བྲལ་བའི་དྲན་ཤིང་་་་་་
ཡིན། རོང་འབྲོག་གཉིས་སུ་ཕྱེ་བའི་བོད་ཡུལ་གྱི་གནས་བབ་དང་བསྟུན་པའི་ཐོན་
སྐྱེད་བྱེད་ལུགས་ཀྱིས་གཞི་རྐང་གཅིག་དང་ཁྱད་ཆོས་སོ་སོར་ཡོད་པའི་རིག་
གནས་ཀྱི་ཁོར་ཡུག་ཅིག་བསྐྲུན་འདུག དེར་བརྟེན་ཡུལ་སྲོལ་གོམས་གཤིས་དང་
རྒྱུན་ལྡན་གྱི་འཚོ་བའི་བྱེད་ལུགས་བཅས་རང་ཆོས་ཐུན་མོང་མ་ཡིན་པ་རེ་མངའ་
བས། རིགས་རྒྱུད་ཅིག་གམ་མི་རིགས་ཤིག དེ་ལས་ཆེ་ས་ནས་རྒྱལ་ཁབ་དང་
རྒྱལ་ཁབ་བར་བཅས་འགྲོ་བ་མིའི་འཚོ་བ་འདིར་ད་བཟོད་ཕུན་སུམ་ཚོགས་པའི་
དོན་སྙིང་ལྡན་པ་ཡིན་ངེས། །
“ཁུ་བྱུག་མོན་ནས་བསླེབས་དུས།/ རྩི་ཤིང་དང་མྱུ་གུ་ལ་ལྗང་མདོག་གི་ཚེ་་་
སྲོག་རྒྱུས། /. ”ཞེས་རྩོམ་མཁན་གྱིས་ཐོག་མར་ངེས་བསྟན་གྱི་དུས་ཚིགས་ཤིག་
གི་རང་གཤིས་བསྟན་རྗེས། དུས་ཚིགས་དེ་ལྟ་བུའི་གནས་བབ་ཏུ་སྣང་བའི་ཞིང་
གྲོང་གི་འཚོ་བའི་སྣུམ་རིས་དེའང་མཐོང་སྣེ་རྒྱང་བཀྱེད་ཀྱི་སྒྱུ་རྩལ་མཚོན་ཐབས་
བེད་སྤྱད་དེ། ཁམས་གཡེང་པ་ཞིག་གི་ཚུལ་དུ་རྩོད་མེད་དུས་ཀྱི་འཇིག་རྟེན་ལྟ་བུ་
ཞིག་ང་ཚོར་བཀྲམ་བྱུང་། སྤྱིར་ཞིང་གྲོང་གི་འཚོ་བ་ནི་དཀའ་སྡུག་གིས་ཁེངས་པ་
212



སོ་ལྟ་དང་གཟབ་ཉན།
ཞིག་ཡིན་མོད། བདེ་སྐྱིད་ནི་འབྱོར་ཕྱུག་དང་ལུས་ཀྱི་རྩོལ་བའི་དྲག་ཞན་ལས་མི་
དབྱེ་ཞིང༌། གཙོ་བོ་འཚོ་བར་འཆང་བའི་བརྩེ་དུངས་དང་རེ་འདུན་ལས་མངོན་
ཕྱིར། རྩོམ་མཁན་གྱིས་སེམས་འདུན་དེ་ལྟ་བུའི་མཐོང་སྣེ་ནས་ཞིང་གྲོང་གི་
དཔྱིད་དུས་ཀྱི་ཕྱི་བཀོད་ཀྱི་མཛེས་སྡུག་དང་རེ་བཞག་འབུམ་ཕྲག་གིས་བརྟས་་་་༌་
པའི་ཉམས་སྣང་ཞིག་ཀྱང་ང་ཚོར་བསྟན་འདུག་ལ། དཔྱིད་ནི་དུས་ཚིགས་ཀྱི་
མགོ་མ་དང་། རེ་བ་མང་བོ་འགྲུབ་པར་སྟ་གོན་གྱི་དུས་སྐབས་ཡིན། འདི་ལས་
ང་ཚོས་མཐོང་བ་ནི་ཞིང་གྲོང་གི་དཔྱིད་ཀྱི་ཉམས་སྣང་ལས་གཞན། རྒྱུན་ལྡན་གྱི་
འཚོ་བའི་སྤྱོད་སྟངས་དང་ཐོན་སྐྱེད་བྱེད་ལུགས་དེའང་སྣུམ་ཤིག་ཤིག་གི་ཡིད་་་་་
ཡུལ་ཁྲོད། བག་ཡོད་ཀྱི་སེམས་ཁམས་ཤིག་དང་རྩོད་མེད་བདེ་སྣང་གི་བར་སྟོང་
ཞིག་ལས་ལྷག་པར་དུ་ཡིད་ཀྱི་དང་བ་འདྲེན་པ་ཞིག་ཏུ་བཟོས་འདུག - རབ་
བཏགས་ཀྱི་དཔེ་འཇལ་དང་བྱིས་སྒྲུང་ལྟ་བུའི་རྟོག་བཟོའི་ཁྲོད། འཚོ་བར་དུངས་
སེམས་འཁོལ་བའི་ན་གཞོན་དག་གི་འདོད་འདུན་དང༌། རྩོམ་མཁན་རང་གི་
མྱོང་སྟོབས་ལས་བྱུང་བའི་ཞིང་གྲོང་གི་འཚོ་བའི་མཛེས་ཉམས་དེ། ལྷད་མེད་ཀྱི་
ཕྱི་བཀོད་དང་སེམས་གཤིས་དག་ལས་དཔེ་གཞི་ཅན་དུ་མངོན་ཡོད་པར་སྙམ། །
ལས་ཀ་གྲོལ་ཁའི་གཞོན་ནུ་མའི་ཉམས་འགྱུར་དང་སྟག་ཤར་ཚོའི་གཞི་་་་་་་
གཅིག་ན་མེད་པའི་སེམས་པ། མིའི་གདོད་གཤིས་ཀྱི་རང་བཞིན་དང་ང་ཚོའི་
ཡུལ་སྲོལ་གོམས་གཤིས་ལྟར“སྒྲོན་མེ་གཟིམས་ནས་སྐར་ཚོམ་གྱིས་ལྐོག་ལྟ་བྱེད་་་་་་
དུས” ཐད་ཀར་ཕོ་མོ་ཕན་ཚུན་བར་རང་འདུན་མངོན་པར་བརྗོད་པའི་བྱེད་
ལུགས། “ སྐྱེངས་སླ་བའི་དགོང་ཁའི་མཚམས་སྤྲིན”དེའང་ཕྱི་འཇགས་ནང་ཟིང་
གི་མཚོན་སྟངས་དེ་དག་མཐོང་བས། ངོ་གདོང་ཧྲིལ་བོར་བདེ་སྐྱིད་ཀྱི་ངར་ཁས
“དམར་ལམ་མེར། དམར་ལམ་མེར”ཅིས་མི་བྱེད། སྐབས་ཐོག་དེར་རྩོམ་མཁན་
213



བ བོད་ཀྱི་སྙན་ངག་གསར་བ་བདམས་དཔྱད།
གྱིས་རང་གི་མྱོང་བ་རྐྱང་རྐྱང་བརྗོད་པའི་ལམ་དུ་མ་ཞུགས་པར། རང་ལ་འདྲིས་
ཟིན་པའི་གནས་གཞི་ཞིག་གི་འཚོ་བའི་རང་བཞིན་ནམ། དུས་ངེས་ཅན་དཔྱིད་
ཀྱི་དུས་དེ་བདམས་ཐོག དེ་ལྟ་བུའི་འཚོ་བར་བཟུང་བའི་སྤྲོ་སྣང་ངམ་སྨོན་
འདུན་དེའང་ངང་ངམ་ཤུགས་ཀྱིས་མངོན་པར་བྱས་འདུག “ འཁྲེང་སེམས་ཀྱིས་
རྒུད་པའི་འཐག་མཁན་བུ་མོ”དང“གླང་རྫིའི་སྐད་ཅིག་མའི་འཛུམ་མདངས”ཞེས་
ངེས་བསྟན་གྱི་བྱེད་པོ་ཞིག་མེད་མོད། ང་ཚོ་རང་ལ་དེ་ལྟ་བུའི་བརྒྱུད་རིམ་མངའ་
བས། གནས་བབ་དེར་གནས་པའི་ན་གཞོན་ཕོ་མོ་གཉིས་ལའང་འཁྲེང་སེམས་མི་
སྐྱེས་རང་སྐྱེས་སུ་གྱུར། སྒྱུ་རྩལ་གང་རུང་ཞིག་འཚོ་བའི་བསྐྱར་དཔར་མིན་མོད། །
གལ་ཏེ་རང་ལ་ཆ་རྒྱུས་ཡོད་པའི་འཚོ་བ་དེར་ཞུན་ཐར་བཅད་ནས་དཔེ་གཞི་ཅན་
དུ་བསྒྱུར་ན། དེ་ནི་འཚོ་བ་དངོས་ལས་ཀྱང་བདེན་སྣང་ཐུན་མོང་མ་ཡིན་པ་སྟེར་
ཐུབ་པ་ལས་གཞན། ཀློག་མཁན་གྱི་སྣང་བ་རུའང་སྙིང་ཉེ་ཉེའི་ཚོར་སྣང་ལྡན་
པར་སྙམ། བདག་གིས་གོང་དུ་བཤད་པ་བཞིན་རྩོམ་མཁན་གྱིས་རྒྱང་ལྟའི་ཚུལ་
དུ་ཞིང་གྲོང་གི་ས་སྲོད་དེ་བརྗོད་པས། ང་ཚོར་བཀྲམ་པ་ནི་འགུལ་མེད་ཀྱི་ཡུལ་
སྲོལ་གོམས་གཤིས་མཚོན་པའི་རི་མོ་ཙམ་མིན་ལ། ཡིད་བརྙན་དུ་མའི་ཚོགས་
གྲུབ་དང་བྱིས་སྒྲུང་ལྟ་བུའི་རྒྱབ་ལྗོངས་འོག སྙན་རྩོམ་ལ་འཚོ་བའི་ཉམས་སྣང་
གིས་ཕྱུག་པར་མ་ཟད། ཡུལ་སྲོལ་གྱི་རང་ཆོས་ཤིག་དང་རིག་གནས་ཀྱི་ཁོར་ཡུག་
ཅིག་ལས་བསྐྲུན་པའི་མི་གཤིས་ཀྱི་རང་ཆོས་སམ་མཛེས་སྡུག་དེའང་རང་བཞིན་་་་
ཉིད་དུ་ཕྱིར་མཚོན་བྱས་ཡོད། ང་ཚོས་སྙན་རྩོམ་དེ་ལས་མྱོང་སྣང་དེ་ལྟ་བུ་ལོན་
མ་ཐག （ ཞིང་པའི་བུ་མོ》དེས“ སྔོ་དྲེག་གིས་བརྒྱན་པའི”ལག་ཆུང་གཡུག་ཏེ་
ང་ཚོར་འབོད་པ་བཏང་བྱུང་། །
མི་ཚེ་ཞིག་ལ་མཚོན་ན་ཞིང་གྲོང་གི་འཚོ་བ་ནི་དཀའ་སྡུག་གི་འགྲུལ་བཞུད་
214



སོ་ལྟ་དང་གཟབ་ཉན།
ཅིག་ཡིན་པས། ལྗོངས་རྒྱུ་པའི་སྐད་ཅིག་མའི་མྱོང་སྣང་ལས་ཤེས་རྟོགས་བྱེད་མི་
ཐུབ་མོད། ལྷིང་འཇགས་ཀྱི་ཁོར་ཡུག་དེར་བརྗོད་མེད་ཀྱི་སྡུག་བསྔལ་གང་མང་
མཆིས་པ་ང་ཚོ་སུ་ལ་མི་གསལ། ངེས་མེད་ཀྱི་ཡོང་འབབ་དང་ཁ་ཆར་རླུང་འཚུབ་
ཁྲོད“ཞིང་གྲོང་ལ་རྒྱགས་ཕྱེ”འཚོལ་བའི་དཀའ་ཁག་གི་མི་ཚེ་དེར། སྙན་ངག་གི་
ལམ་ནས་ང་ཚོས་རྩོད་མེད་ཀྱི“ཤམ་བྷ་ལ”རུ་ཡིད་སྤྲུལ་བྱ་ཆོག་མོད། ང་ཚོས་རང་
གི་ཕ་ཡུལ་ལ་ཕྱིར་ལྟ་བྱས་ཙམ་གྱིས་ཀྱང“ ཐོད་གཉེར་ལ་རི་མོ་བྲིས”པའི་ཕ་མ་་་་་
དང་། དུས་ཚིགས་གང་རུང་དུ་རྔུལ་ཆུའི་ཁྲུས་ལ་ཞུགས་པའི་གཅེན་གཅུང་དག་
དྲན་པ་རུ་བོས་ན། སྙན་ངག་པའི་སྨྱུག་རྩེ་ལས་བཀྲམ་པ་ལྟ་བུ་ཞིག་ག་ལ་ཡིན་
མོད། འོན་ཀྱང་རྩོམ་མཁན་གྱིས་ཟོར་ཡངས་པའི་ཚིག་སྦྱོར་དང་རི་མོ་བཞིན་
བསླངས་པའི་ཡིད་ཡུལ་ལས། དེ་ལྟ་བུའི་འཚོ་བ་དེར་ཡང་སྤྲོ་སེམས་ཀྱིས་ཁེངས་
ཤིང་། རྩྭ་ལྡུམ་འཐུ་བའི་རྒྱུན་ལྡན་གྱི་ངལ་རྩོལ་དེ་སྙན་ངག་པའི་སྨྱུག་ཁ་ནས་
མཚན་ཉིད་པས་གནས་ལུགས་ལ་གདམ་གསེས་བྱེད་པ་ལྟ་བུའི་བང་རིམ་ཞིག་ཏུ་
དྲངས་པས། ང་ཚོའི་སྣང་ངོར་འཆར་བ་ནི་ལས་ལ་བརྩོན་ཞིང་ཕྱི་བཤོལ་མེད་
པའི་གངས་ལྗོངས་མོ་སྨན་དཔེ་གཞི་ཅན་ཞིག་གི་སྣང་བརྙན་དེ་གང་དགའ་རུ་་་་་
རྟོག་བཟོ་བྱ་ཐུབ། སྤྱིར་སྙན་ངག་ནི་གནས་ལུགས་གང་རུང་གི་འདུལ་གྲོལ་ཞིག་
ཏུ་ཡོང་ཐབས་བྲལ་མོད། བདག་གིས་བསམས་ན་སྙན་ངག་ནི་དངོས་ཡོད་ཀྱི་
གནད་དོན་གང་མང་ཞིག་ཇི་ལྟར་འབྱུང་བ་དང་ཇི་ལྟར་སེལ་བྱེད་ཀྱི་སྒྱུ་རྩལ་རང་
བཞིན་ཀྱི་བསྡུས་བརྗོད་རེད་ཅེས་ནའང་ཕྱོགས་གཅིག་མཚོན་ཡོད་པར་སྙམ། ཨ།
དེར་བརྟེན་རྩོམ་མཁན་གྱིས་ཀྱང་སྤྱི་ཚོགས་ཀྱི་འགན་འཁྲིའི་འདུ་ཤེས་དེ་རང་་་་་་
ཤུགས་ཀྱིས་ཕྱིར་མཚོན་བྱས་ཡོད་པས། “ད་ལོར། འབྲུ་རིགས་ཀྱི་རིན་གོང་ལྷུང་
བས། /....../ སེམས་ཁྲལ་གྱི་མིག་ཟུང་ཕུར་ཚུགས་སུ་ཟུག”ཅེས་སྤྱིར་སྙན་རྩོམ་་་་
215



• བོད་ཀྱི་སྙན་ངག་གསར་བ་བདམས་དཔྱད།
འདི་ཞིང་གྲོང་གི་ཉམས་སྣང་མཚོན་པ་གཙོ་ཤས་ཡིན་མོད། སྤྱི་ཚོགས་ཀྱི་འགན་
འཁྲི་ལྡན་པའི་སྙན་ངག་པ་གང་རུང་ཞིག་ལ་མཚོན་ན། ཕྱི་ངོས་ཀྱི་མཛེས་པ་ལས་
ནང་ངོས་ཀྱི་སྐྱིད་སྡུག་དེའང་ལཱ་བར་སྣུམ་གྱིས་སིམ་པ་བཞིན་མི་བརྗོད་ཐབས་་་་་
མེད་ཡིན། སྙན་རྩོམ་འདི་ལས་ཀྱང་དངོས་དོན་ཞིག་གི་སྣེ་ནས་ངལ་རྩོལ་པའི་
སྐྱིད་སྡུག་དེར་དོ་ཁུར་བྱས་ཤིང་། ཞིང་པའི་བུ་མོའི་བསྐྱར་ཟློས་ཀྱི་འཚོ་བ་དེར་
གདུང་སེམས་བཅངས་ཡོད་པ་ཡིན།
ཕྱི་བཀོད་ཀྱི་མཛེས་ལྗོངས་དང་བག་ཡོད་ཀྱི་འཚོ་བས་ཟང་ཟིང་གི་གནས་ན་
འཚོ་བའི་དེང་རབས་མི་དག་ལ་མཚོན་ན། སེམས་ངལ་ལ་དབུགས་དབྱུང་གི་གོ་
སྐབས་སྟེར་མོད། ད་དུང་ལྟོ་རྒྱབ་ཙམ་ལ་སྙེག་པའི་ཞིང་པའི་བུ་མོའི་ལྷད་མེད་ཀྱི་
མཛུབ་མོ་ཀེར་པས་རང་སེམས་ལ་སྡུག་གི་མྱུ་གུ་འབུ་མགོ་རྩོམ་སྐབས། < གླང་
རྒན་སེར་ཐོའི》ལྗིད་ཏིག་ཏིག་གི་གོམ་སྟབས་ཀྱིས་ཞིང་པའི་བུ་མོར་འཆང་བའི་
གདུང་སེམས་ལས་ཡོངས་སུ་དྲངས་ཏེ་དངོས་ཡོད་འཚོ་བར་ཞུགས་པས། རང་
སེམས་ཀྱང་ལྗིད་ཏིག་གེར་གྱུར། ཞིང་གྲོང་གི་ས་སྲོད་ཀྱི་མཚར་ཉམས་ནས་
གཙང་པོའི་ཕར་ཚུར་དུ་དྲན་གདུང་རུམ་པའི་ན་གཞོན་ཕོ་མོ་དེ་གཉིས་ཀར་་་་་་་་
གདུང་སེམས་འཆང་བ་དང་། དེར་མཐུད་ནས་ཞིང་པའི་བུ་མོའི་དཀའ་སྡུག་ལ་
སྙིང་གི་བརྩེ་བ་འདོན་དགོས་སྙམ་པའི་སྐྱོ་སྡུག་གི་ཡིད་བྱེད་དེ་གླང་རྒན་སེར་ཐོའི་
གཉའ་བར་སྦྲེལ་བས། ཡིད་སེམས་ཀྱི་སྡུག་ཡུས་དེའང་ཡུན་གྱིས་དུས་དང་བར་
སྟོང་གི་རྒྱ་ལས་ཤོར་ཏེ་ཞིང་གྲོང་གང་མང་ཞིག་གི་དངོས་གཞི་ལ་བབས་བྱུང་། །
རྩོམ་མཁན་གྱིས་རང་འདུན་གྱི་ཡིད་སྤྲུལ་དེ་ལ་ཞིང་གྲོང་གི་ཕྱི་ངོས་བརྟོལ་
དུ་བཅུག་ནས། མི་སེམས་ལ་སྒྱུ་རྩལ་དུ་གྲུབ་པའི་ཡུལ་ལྗོངས་གསོན་ཉམས་ལྡན་
པ་ཞིག་བསྐྲུན་ཐོག ཞིང་གྲོང་འཚོ་དངོས་ཀྱི་དཀའ་སྡུག་དང་ངན་ངོན་གྱི་འཚོ་
216



བསོ་ལྟ་དང་གཟབ་ཉན།
བའི་སྣང་ཚུལ་དེའང་ཚོར་བ་སྐྱེན་པོར་རིམ་པ་བཞིན་ང་ཚོའི་སྣང་ངོར་འཆར་དུ་
བཅུག ཞིང་གྲོང་གི་རྒྱུན་ལྡན་གྱི་ཐོན་སྐྱེད་བྱེད་ལུགས་ལས། རྩོམ་མཁན་གྱིས་
རང་ཚོར་དུ་བཏོན་པ་ནི་གནས་སྐབས་དེ་ཙམ་གྱི་སྡུག་ཡུས་རྐྱང་རྐྱང་ཞིག་མིན་ལ།
རྒྱ་ཆེ་ས་ཞིག་ནས་འཚོ་བའི་གོམས་སྲོལ་ཞིག་དང་རྗེས་ལུས་ཀྱི་ཐོན་སྐྱེད་བྱེད་་་་་་་
ལུགས་ཤིག་ལ་འཆང་བའི་གདུང་སེམས་དང་། དེ་ལྟ་བུའི་གནས་བབ་བསྒྱུར་
འདོད་ཀྱི་སྤོབས་པ་ཞིག་ཤུགས་སུ་ལྡན་ཞེས་ནའང་རྩོམ་གྱི་དངོས་གཞི་ལས་་་་་་་་
འགོངས་མེད་སྙམ། གནད་དོན་ནམ་དོན་སྙིང་དེ་ལྟ་བུའང་གནས་ལུགས་ཤིག་གི་
སྤྱི་བསྡོམས་སམ་གཞུང་ལུགས་ཤིག་གི་འགྲེལ་བ་ལྟ་བུར་མ་སྦྱར་པར། ཞིང་གྲོང་
གི་རྒྱུན་ལྡན་གྱི་བྱེད་ལུགས་སྟེ། ཞིང་རྨོ་བའི་ཐོན་སྐྱེད་བྱེད་སྟངས་དེ་དྭངས་
གཙང་གི་ཁོར་ཡུག་ཅིག་ཏུ་འཇོག་ཞོར། མཐོང་ཡུལ་དུ་སྣང་བའང་ཞིང་ས་རྨོ་བ་
ཙམ་མིན་པར། “ས་ཆེན་གྱི་ཐོང་ག་གཤགས”ཞེས་པའི་སྙན་ངག་གི་ཉམས་ཐོན་
པའི་ཚིག་སྦྱོར་ཞིག་དང་རེ་འབྲས་ན་མངོན་པ་ནི་ཡིད་དུ་འོང་བའི་ལོ་ཏོག་གི་་་་་་
གར་སྟབས་ཤིག་ཡིན། སྤྱིར་འདི་ལྟ་བུའི་ངལ་རྩོལ་བྱེད་ལུགས་ནི་རྒྱུན་ལྡན་དུ་
གྱུར་མོད། སྒྱུ་རྩལ་གང་རུང་གི་མཐུ་ནུས་ནི་སྒྱུ་རྩལ་པས་རྒྱུན་ལྡན་དེ་དག་ལས་
མཐོང་བའི་རྒྱུན་ལྡན་མ་ཡིན་པའི་ཚོར་བ་སྐད་ཅིག་མ་དེ། བསམ་བཀོད་ཁྱད་
པར་ཅན་ཞིག་འདྲེན་བྱེད་དུ་གྱུར་ཏེ། མི་སེམས་མི་འགུལ་དབང་མེད་དུ་གྱུར་པ་
དེ་ལ་བྱ་བར་སྙམ།
“གླང་རྒན་སེར་ཐོ། ངས་ས་ནག་སྤར་མོ་གང་སྙིམ་པར་བཏེགས་ཏེ།/ འོ་
བརྒྱལ་ཞུ། ད་དུང་ཁྱོད་དང་སྦྲེལ་བའི་གླང་རྒན་གཞན་དག་ཚོ་ལའང”ཞེས་རང་
སེམས་ཀྱི་སྐྱོ་ཤས་དེ་གོམས་སྲོལ་ཞིག་གམ་ལྟ་བ་ཞིག་གི“ ཨུ་ཚུགས”སུ་སྦྱར་པས།
སྙན་རྩོམ་ལ་བརྗོད་བྱའི་ཐད་ནས་ཀྱང་དོན་བཟང་འབྲས་བུས་ལྕི་བར་བྱས་ཡོད་
217



•བོད་ཀྱི་སྙན་ངག་གསར་བ་བདམས་དཔྱད།
པར་སྙམ། དེ་ལ་རྩོམ་མཁན་གྱི་འཁང་སེམས་འདྲེས་པའང་སྨོས་ཅི་འཚལ། སྙན་
རྩོམ་ཡོངས་ཕྱི་ངོས་ལས་དྭངས་ས་ལེར་གོ་སླ་བར་སྙམ་མོད། འོན་ཀྱང་རྩོམ་
མཁན་གྱི་རྣམ་འགྱུར་ཇི་ལྟ་བུ་བཟུང་ཡོད་པ་ང་ཚོས་ཐག་བཅད་ནས་བཤད་་་་་་་
དཀའ་བ་ཡིན། སྙན་རྩོམ་འདི་ལས་དོན་དམ་དུ་ཞིང་གྲོང་གི་བདེ་སྣང་བརྗོད་
པའམ་ཡང་ན་དེའི་དཀའ་སྡུག་བརྗོད་ཡོད། དེ་ལས་གཞན་དུ་ཡུལ་ལྗོངས་ཤིག་
གམ་ཡུལ་སྲོལ་ཞིག་གི་མཛེས་ཉམས་བརྗོད་ཡོད་ཅེ་ན། རྩོམ་མཁན་རང་ཉིད་
ཀྱིས་ཀྱང་ཉིང་དོན་ཞིག་བརྗོད་ཁག་པར་སྙམ། བདག་གིས་བལྟས་ན། གཏན་
ཁེལ་བྱེད་དཀའ་བའི་རྣམ་འགྱུར་དེས་མ་བསམ་ས་ནས་སྙན་རྩོམ་འདིའི་སྒྱུ་རྩལ་
གྱི་ཕྱིར་མཚོན་ལ་ལྡེམ་ཤུགས་ཤིག་བསྩལ་ཞིང་། བརྗོད་ཐབས་བྲལ་བའི་ཚོར་སྣང་
ཅི་རིགས་ཀྱིས་ཅུང་ཕུན་སུམ་ཚོགས་པའི་མཛེས་དཔྱོད་ཀྱི་དོན་སྙིང་ཞིག་ཕྱིར་་་་་་
བཀྲམ་པས། བརྩམས་ཆོས་ལ་མི་ཡིད་འདྲེན་བྱེད་ཀྱི་ནུས་ཤུགས་ཤིག་སྦྱིན་ཡོད་པ་
ལས་གཞན། བརྩམས་ཆོས་ལ་ཡུན་གནས་ཀྱི་ཚེ་སྲོག་ཅིག་ཀྱང་བསྩལ་འདུག་སྙམ་
218



བསོ་ལྟ་དང་གཟབ་ཉན།
།
བྱམས་དུངས་ཀྱི་རྨི་ལམ།
-2000 ལོར་ཕུལ་པ།
རྒྱ་གྲོལ།
བྱམས་དུངས་ཀྱི་མེ་ཏོག་བཞད་པའི་རྫ་ཆབ་ཀྱི་འཇམ་
ཤ་ལས། །
ཞི་བདེ། རྨི་ལམ་གྱི་འོ་མ་བཞིན་ལྷུང་ལྷུང་། ལྟུང་
ལྷུང་གིས་བཞུར།།
དྭངས་གཙང་གི་ཁོར་ཡུག
གཡུ་ལོའི་བརྩེ་བར། །
ལྷུང་ལྷུང་གི་བདུད་རྩི་ལྟ་བུའི་མཁའ་དབུགས་དྭངས་
མོ་འཁྱིལ།
དྭངས་ས་ལེར། མཛའ་དུངས་ཀྱི་རོལ་དབྱངས་རྒྱུ།
བརྩེ་བ་རེར། ལྷན་སྐྱེས་ཀྱི་བྱམས་པ་འཁོར།
བརྩེ་ཞིང་གཉོམ་པའི་གླུ་ཆུང་།
གསལ་ལྷང་ངེར་ཕྱོགས་སུ་གཡོ།
མེ་ཏོག་འཛུམ་ཆུང་དུ་བསིལ་ཆར་རམ།
སྐར་མའི་དུངས་ཀ་རེ་འཛུམ་དུས།
འཇམ་རླུང་། རྒྱང་རིང་ནས་ཕེབས་བྱུང་།
219



བོད་ཀྱི་སྙན་ངག་གསར་བ་བདམས་དཔྱད།
ངའི་སྣང་བ། །
ལྷོ་སྤྲིན་བཞིན་རྫ་ཆབ་དྭངས་མོའི་དཔྱིད་དུ་འདྲེས།
ཞི་བདེའི་ཞིང་ཁམས།
འོ་མ་ལྟ་བུའི་བྱམས་དུངས་ཀྱིས།
ལྷུང་ལྷུང་། ལྷུང་ལྷུང་གི་བཞུར་རྒྱུན།
སྙིང་ག་རུ་མེ་ཏོག་བཞད།
འདབ་མ་དཀར་པོ། །
སྙིང་རྗེ་བཞིན་སྙིང་དུ་སྡུག་ཅིང་།
བསུང་ཞིམ་དྭངས་མོ།
བརྩེ་བ་བཞིན་བརྩེ་བར་འདྲེས།།
ལྷུང་ལྷུང་གིས་བཞུར་པས།
གཅེས་འཛིན་རྫས་རྡུལ་བཞིན་དབྱིངས་སུ་ཡལ་ཅིང་།
ལྷོད་ལྷོད་ཀྱིས་འཕུར་པས།
ཞེ་སྡང་འཐབ་ར་རྨེག་མེད་དུ་སྟོངས་འགྲོ།
མཛའ་དུངས་ཀྱིས།
གོ་ལ་རྟག་ཏུ་འཁོར།
གཞན་གཅེས་ཀྱིས།
གླིང་ལྔ་གཅིག་ཏུ་སྦྲེལ།
སྙིང་རྗེའི་མེ་ཏོག
འདབ་མ་དྲུག་ཏུ་བཞད་ཅིང་།
བསུང་ཞིམ་གྱིས།
ཞི་བ་སྙིང་ནས་འཛུམ་བྱུང་།
220



སོ་ལྟ་དང་གཟབ་ཉན།
ཚན་རིག་གི་བྱམས་པ།
སྤྲོ་སྣང་ལྟ་བུའི་ཞི་བདེ་མངར་མོའམ་རྨི་ལམ་ལ་དུངས་པ།
རྒྱུ་སྐར་གྱི་བརྩེ་བ་བཏུས་ནས་ལྷོད་ཀྱིས་བབས།
རང་ལུས་འོད་ཀྱིས་འཚོ་བས།
རང་བཞིན་ལ་འཕྲུལ་བའི་སྙིང་རྗེ་ཞུགས་ཤིང་།
མཁའ་རུ་བརྩེ་བའི་འོ་མ་སྤྲིན་དུ་ཆགས་པས།
ས་རུ་བྱམས་པའི་འོད་སྣང་སྡུ་གུར་བཞད།
འོ་མ་བཞིན་བཞུར་བའི་སྐྱེད་ཚལ་དུ། །
ཁྱོད་ཀྱང་། མེ་ཏོག་ལྷུག་པོར་བཞད་པའི་བསུང་ཞིམ་
ཡིན་ལ།
ང་ཡང་། བསིལ་རླུང་ལྷོད་ཀྱིས་རྒྱུ་བའི་བརྩེ་བ་ཡིན།
བསུང་ཞིམ་དང་བརྩེ་བ་བཞིན། །
བྱམས་པའི་ཀློང་ནས་འོད་དཀར་གྱིས་འཛུམ་ཆུང་མངོན།
འོད་སྣང་རེའི་བརྩེ་བ།
རང་བྱུང་ཁམས་ཀྱི་ཞེ་འདང་བཞིན་དྭངས་ཤིང་། །
འགྲོ་བ་རིགས་དྲུག །
འོ་མ་བཞིན་ལྷུང་ལྷུང་བཞུར། །
ལྷན་སྐྱེས་ཀྱི་བདེ་བ། །
ཞི་བདེ་འཇམ་པོས་འོ་མ་བཞིན་བཞུར། མེ་ཏོག་བཞིན་
འཛུམ།
མཁའ་དབུགས་དྭངས་མོའི་བསུང་ཞིམ་ལས།
གནས་
༡21



བོད་ཀྱི་སྙན་ངག་གསར་བ་བདམས་དཔྱད། །
རིགས་གཟུགས་ཀྱི་བསིལ་རླུང་རྒྱུ་ཞིང་།
ངད་ཁ་རུ་སྤྲོ་སྣང་ཇི་བཞིན་བྱམས་པ་དང་སྨོན་པ་བཞུར།།
བདག་འཛིན་ལྟ་བུའི་དུད་སྨུག ལོ་
རྨི་ལམ་བཞིན་ཡལ་ཅིང་།
མཛའ་དུངས་ཀྱི་འཛུམ་པར།
བདུད་རྩིའི་མངར་ཁ་འཁྱིལ།
གཙང་ཆབ་ཀྱི་མཉེན་ཤ་འབུས།
དུངས་སྣང་གི ཨ་མའི་དུངས་སྣང་དུ།
སྤྲོ་སྣང་གི་བདེ་བ། འོ་མ་ཡི་ཞི་བ།
ད་དུང་། གསེར་འོད་ལྟ་བུའི་འཛུམ་པ་ལས།
ང་ཚོ། རེ་སྨོན་བཞིན་ལྷོད་ཀྱིས་འཕུར།
བདེ་བ། ལྷན་སྐྱེས་ཀྱིས་འབུས་པས། །
བྱིན་རླབས་དེ། རྫ་ཆབ་བཞིན་ལྷུང་ལྷུང་བཞུར། །
(2000 ལོའི 《 སྦྲང་ཆར》དེབ་དང་པོ་ལས་བདམས)
【དཔྱད་པ། དུས་རབས་གསར་བ་ཞིག་ནི་མིའི་རིགས་ལ་མཚོན་ན་ཡང་་་
བསྐྱར་སྟ་གོན་གསར་བ་ཞིག་གི་རེ་འདུན་བསླང་ངེས། བདེ་སྐྱིད་དང་འབྱོར་ཕྱུག
བག་ཕབ་དང་ཞི་བདེ་ནི་ནམ་ཡང་འགྲོ་བ་མིའི་དུས་གཏན་གྱི་སྙེག་གཞི་ཡིན། །
དེང་གི་ཆར་གནམ་འོག་འདིར་འདྲ་མཉམ་དང་ཞི་བདེའི་ཉི་འོད་ལ་ཕྱོགས་རིས་
ལྡན་ཡང་། མིའི་རིགས་ལ་མཚོན་ན་སེམས་འདུན་དེ་ལྟ་བུ་ནི་ཐུན་མོང་དུ་ཡོད་
ངེས། 《 བྱམས་དུངས་ཀྱི་རྨི་ལམ》ནི་ཐུན་མོང་གི་སེམས་འདུན་དེར་སྨོན་པའི་
འབྱུང་འགྱུར་གྱི་རི་མོ་ཞིག་དང་། སྙན་ངག་པའི་སྙིང་ཁོང་ལས་བཏེགས་པའི་
222



བསོ་ལྟ་དང་གཟབ་ཉན།
ལྷག་བསམ་གྱི་ལེགས་སྐྱེས་ཤིག་ཏུ་བརྩིས་ཆོག སྤྱིར་ཤིས་ཚིག་གི་རིགས་འདི་
དག་ཁ་གཡང་དུ་ཕྱོགས་སླ་ཞིང་། རྩོམ་མཁན་རང་ངོས་ནས་བརྗོད་བྱ་ཆེན་པོ་
ཞིག་བསྟན་ཡོད་པར་སྙམ་པ་དག་ཀྱང་ཀློག་མཁན་གྱི་སྣང་ངོར་ཁ་གཡང་གི་སྟོང་
སྐད་ལས་མ་འདས་པ་ཞིག་ཏུ་འགྱུར་ལ། སྙན་རྩོམ་འདིར་མཚོན་ན་འགྲོ་བ་མི་སྤྱི་
ལ་ཕུལ་པའི་ཤིས་ཚིག་ཅིག་ཏུ་བསྟར་པས། རིག་གནས་ཤིག་གི་རང་གཤིས་དང་
རྩོམ་མཁན་རང་གི་སེམས་གཤིས་ལྡན་པར་མ་ཟད། འཇིག་རྟེན་ལྟ་སྟངས་ཤིག་
གི་ངོས་འཛིན་དང་རང་སེམས་ཀྱི་བརྩེ་བ་དེའང་མངོན་ཡོད་པར་སྙམ། །
“བྱམས་དུངས་ཀྱི་མེ་ཏོག་བཞད་པའི་རྫ་ཆབ་ཀྱི་འཇམ་ཤ་ལས། /.../
ལྷུང་ལྷུང་གི་བདུད་རྩི་ལྟ་བུའི་མཁའ་དབུགས་དྭངས་མོ་འཁྱིལ”ཞེས་རང་གི་་་་་་
གནས་བབ་དང་རང་འདུན་གྱི་སྙེག་གཞི་ཞིག་གི་རྒྱབ་ལྗོངས་བསྟན་པར་མ་ཟད།
ཁོར་ཡུག་ཅིག་གི་རང་ཆོས་དེའང་རྩོམ་མཁན་རང་གི་བསམ་བྱ་ལས་རྟོགས་ཐུབ་
པ་ཡིན། སྙིང་རྗེ་རྩ་བ་ཡིན་པའི་ནང་བ་སངས་རྒྱས་ཀྱི་རིག་གནས་ཤིག་གི་ཁོར་
ཡུག་ལས། རང་ལྟ་ནར་སོན་བཞིན་པའི་གྲྭ་གཞོན་སྙན་ངག་པ་ཞིག་ལ་མཚོན་ན། །
དེ་ལྟ་བུའི་བརྩེ་སེམས་དང་དེ་ལྟ་བུའི་རེ་བཞག་མངའ་བ་ནི་ཇི་འདྲའི་དོན་ཡོད་་་
ཅིག་རེད་ཨང་། ཚན་པ་འདི་ལས་ང་ཚོར་བསྟར་པ་ནི“ ཤམ་བྷ་ལའི”ཞིང་བཀོད་
ཅིག་དང་མིའི་རིགས་འཚོ་སྡོད་ཀྱི་གནས་བབ་དག་གཙང་ཞིག་ཅིས་མ་ཡིན། །
གནས་བབ་འདི་ལྟ་བུ་ནི་རྩོམ་མཁན་རང་གི་འཆར་རྟོག་ལས་འཕྲོས་པའི་བློས་་་་་
བསླང་ཞིག་ཡིན་མོད། “རྫ་ཆབ”དང“འོ་མ”བཅས་ཡིད་བརྙན་དུ་མས་ཚོགས་
གྲུབ་ལས། ང་ཚོས་སྒྱུ་རྩལ་གྱི་ཞིང་བཀོད་ཅིག་ལ་རྟོག་སྣང་བྱེད་ཐུབ་པ་ལས་
གཞན། ང་ཚོའི་མིག་སྔར་གྱི་གནས་བབ་ཁོར་ཡུག་གི་རང་རྣམ་དེའང་བསམ་
གཞིག་གི་ཡུལ་དུ་མི་འདྲེན་རང་འདྲེན་ཡིན། འདི་ནི་ཁོའི“ ཤིས་ཚིག”འདིའི་སྔོན་
223



•བོད་ཀྱི་སྙན་ངག་གསར་བ་བདམས་དཔྱད།
འགྲོའི་དབྱངས་རྟ་ཡིན།
“དྭངས་ས་ལེར། མཛའ་དུངས་ཀྱི་རོལ་དབྱངས་རྒྱུ། /....../ འཇམ་རླུང་། །
རྒྱང་རིང་ནས་ཕེབས་བྱུང”ཞེས་མི་དང་མི་བར་གྱི་དག་གཙང་ལྷད་མེད་ཀྱི་འབྲེལ་
བ་དེ་རང་བློའི་མཐོང་རྒྱུ་ཞིག་གི་རེ་སྨོན་ལས་ཕུད་དེ། དེ་ལྟ་བུའི་སེམས་འདུན་
མངོན་བྱེད་ལ་བོད་མིར་གོམས་པའི་རབ་བཏགས་ཀྱི་སྤྲོས་བརྗོད་ལས། སྙན་ངག་
ལ་ལྷག་པར་དུ་འཇིག་རྟེན་རང་ཆོས་ལས་འདས་པའི་ཞིང་བཀོད་ཅིག་དང༌། །
རང་ག་བའི་བརྟག་གཞིག་ལས་བརྒལ་པའི་མཐོངས་ཡངས་པའི་མཛེས་སྣང་ལྡན་
པ་ཡིན། འགྲོ་བ་མི་སུ་ལའང་དག་གཙང་གི་ཁོར་ཡུག་ཅིག་ཏུ་གནས་ཏེ“ལྷ་ཡུལ”
ལྟ་བུའི་འཚོ་བར་རོལ་འདོད་ཀྱི་འདུན་པ་ཡོད་ངེས་ལ། རིག་གནས་དང་དཔལ་
ཡོན་གང་ཡིན་ཀྱང་མཐར་ཐུག་གི་དམིགས་གཞི་ནི། མིའི་འཚོ་བ་ངལ་མེད་ལྷུན་
གྲུབ་ཏུ་གྱུར་པའི་བདེ་སྐྱིད་ཅིག་གི་ཆེད་དུ་ཡིན་སྟབས། རྩོམ་མཁན་གྱིས་རྒྱ་ཆེ་ས་
ཞིག་ནས་ཉི་ཚེ་བའི་བར་བགེགག་མཐའ་དག་ལས་འགོངས་ཏེ། འགྲོ་བ་མི་སྤྱིའི་
སེམས་འདུན་དེ་དང་རང་གི་རེ་སྨོན་གཉིས་དཀྱུས་གཅིག་ཏུ་སྦྲེལ་ཕྱིར། སྙན་
ངག་ལ་དངོས་ཡོད་ཀྱི་ཉམས་སྣང་ལྡན་འདུག་པར་མ་ཟད། དུས་རབས་ཀྱི་ཁྱད་
ཆོས་ཀྱང་འཛོམས་ལ། རྩོམ་མཁན་རང་གི་འཇིག་རྟེན་ལྟ་ཚུལ་དེའང་ངང་གིས་
ཕྱི་རུ་མངོན་པར་བྱས་འདུག
“ངའི་སྣང་བ། /.../ ཞི་བདེ་འཇམ་པོས་འོ་མ་བཞིན་བཞུར། མེ་ཏོག་
བཞིན་འཛུམ”ཞེས་རང་འདུན་རྟོག་བཟོ་ལས་བྱུང་བའི“དངོས་ཡོད”འཇིག་རྟེན་
ལས་མངོན་པའི་བདེ་སྐྱིད་ཀྱི་འཚོ་བ་དེ། ། བྱིས་སྒྲུང་ལྟ་བུའི་ཁོར་ཡུག་ཅིག་གམ་
འཇིག་རྟེན་གཞན་ཞིག་ཏུ་གཞི་ཁྱོན་རྒྱ་བསྐྱེད་དེ། ང་ཚོའི་རང་སྣང་དུའང་
མཁའ་དབུགས་དྭངས་མོའི་བསུང་ངད་དང་ཞི་བདེ་བག་ཡོད་ཀྱི་འཚོ་བའི་རོ་བྲོ་
22



• སོ་ལྟ་དང་གཟབ་ཉན།
དེ། སྒྱུ་རྩལ་གྱི་བར་སྟོང་ཆེན་པོ་ཞིག་ཏུ་གང་དགར་སློང་སྐྲུན་བྱ་ཐུབ་ཅིང་།
གནས་དེར་བཞད་པ་ཐམས་ཅད་བྱམས་དུངས་ཀྱི་མེ་ཏོག་ཡིན། བཞུར་བ་ཐམས་
ཅད་བྱམས་དུངས་ཀྱི་རྫ་ཆབ་ཡིན། གནས་པ་ཐམས་ཅད་ཕན་ཚུན་བྱམས་དུངས་
ཀྱིས་ཁེངས་པའི་འགྲོ་བ་ཡིན། གཞི་སྙིང་རྗེ་ལས་གྲུབ་པའི་རྟོག་སྣང་ལའང་
བྱམས་བདེན་མཛེས་གསུམ་གྱི་རང་ཆོས་མངའ་ཞིང་། སྐབས་འདིར་གོ་ལ་འཁོར་
བའང་མཛའ་དུངས་ཀྱི་སྒུལ་ཤུགས་ཡིན་ཏེ། གླིང་ལྔ་སྦྲེལ་བའང་གཞན་གཅེས་ཀྱི་
སེམས་པ་ཡིན། སྤྱིར་འགྲོ་བ་མིར་ཧམ་སེམས་ཀྱི་རྒྱུ་རྐྱེན་རྟེན་འབྲེལ་སྒྲིག་པའི་
ཚན་རིག་ལའང་དུས་དེར་བྱམས་པའི་དབང་གིས་རྒྱུ་སྐར་བཏུས་ནས་བྱམས་་་་་་
དུངས་སུ་བབས་བྱུང་། སྒྱུ་རྩལ་དུ་གྲུབ་པའི་རྟོག་སྣང་གང་ཡིན་ཀྱང་། འཚོ་
བའི་རྨང་གཞི་མངའ་བ་སྨྲ་མེད་ཡིན་མོད། སྒྱུ་རྩལ་ནི་ནམ་ཡང་འཚོ་བ་དངོས་
ལས་འགོངས་པའི་འཚོ་བའི་དཔེ་གཞི་ཡིན་སྟབས། འདི་ལྟ་བུའི་འདོད་འདུན་
ཕྱིར་བཀྲམ་པ་ལས་ང་ཚོའི་སྣང་ངོར་ལྷག་པར་དུ་མཛེས་པའི་སྒོ་གླེགས་ཤིག་ཕྱེས་
བྱུང་།
དཔའ་བོའི་ལོ་རྒྱུས་སྙན་ངག་མེད་པའི་མི་རིགས་ནི་འཆར་རྟོག་གིས་དབུལ་
བའི་མི་རིགས་ཡིན་ཞེས་པ་ལྟར། 《 གེ་སེར་རྒྱལ་པོའི་སྒྲུང》ལྟ་བུ་མིའི་རིགས་ཀྱི་
འཆར་རྟོག་གི་ཏོག་ཏུ་གྱུར་པ་འདི་ལྟ་བུ་མངའ་བའི་ང་ཚོར་མཚོན་ན《 བྱམས་་་་་
དུངས་ཀྱི་རྨི་ལམ》འདིའང་རྨི་ལམ་ཙམ་དུ་ག་ལ་འགྱུར། མངོན་གྱུར་ཡོད་ཚད་
ཀྱི་ཐོག་མའི་འབྱུང་ཁུངས་ནི་འཆར་རྟོག་གམ་ཡིད་སྤྲུལ་ལས་བྱུང་བར་མངོན་་་་་
ཕྱིར། ང་ཚོས་སྙན་རྩོམ་འདི་ལས་དགེ་འདུན་པ་ཞིག་གི་སེམས་ངོ་མཐོང་བར་མ་
ཟད། རང་གཤིས་དང་དེའི་རྒྱུན་ལྡན་གྱི་སྤྱོད་པའང་མཐོང་སླ་བ་ཡིན། དཔེ་
གཞི་ཅན་གྱི་བརྗོད་བྱ་ཞེས་པ་ནི་སྤྱི་འགྲོས་འབའ་ཞིག་གི་བསྐྱར་ཟློས་མིན་པར། །
225



•བོད་ཀྱི་སྙན་ངག་གསར་བ་བདམས་དཔྱད།
ཐུན་མོང་གི་སེམས་འདུན་ཞིག་གི་འཐུས་ཚབ་ཡིན་སྟབས། དེ་ལས་གཅིག་ཤེས་
ཀུན་གྲོལ་དུ་སྤྱི་ཚོགས་ཤིག་གི་གནས་སྟངས་དང་འཕེལ་ལུགས་རྟོགས་ཐུབ་པ་
བཞིན། སྙན་རྩོམ་འདི་ལས་ཀྱང་སྤྱིའི་སེམས་འདུན་ཞིག་གི་རང་ཆོས་མཐོང་བ་
ལས་གཞན། དུས་རབས་ཀྱི་འཕེལ་ཁ་ཞིག་གི་གོམ་སྟབས་ཀྱང་མྱོང་མི་ཐུབ་བམ།
༡: 1:“དུངས་སྣང་གི ཨ་མའི་དུངས་སྣང་དུ། /.../ བྱིན་རླབས་དེ། རྫ་ཆབ་
བཞིན་ལྷུང་ལྷུང་བཞུར”ཞེས་རྩོམ་མཁན་རང་གི་བྱམས་དུངས་སམ་རང་རྒྱུད་་་་་
ལས་མངོན་པའི་ཤེས་རྟོགས་དེ། རྒྱ་ཆེ་ས་ཞིག་ནས་རང་བྱུང་ཉིད་དུ་རང་གི་
འདུན་མ་དང་རུས་གསེབ་ཏུ་བག་ཏུ་ཉལ་བའི་སྤོབས་པ་གཉིས་ལྷད་མེད་དུ་ཀློག་
མཁན་ལ་སྒྱུ་རྩལ་བདེན་སྣང་གི་མཛེས་པ་སྟེར་སླད། དེ་ལྟ་བུའི་བྱམས་དུངས་ཀྱི་
མཚོན་བྱེད“ ཨ་མའི་དུངས་སྣང”དུ་སྦྱར་ཐོག ༢1:|:དུངས་སྣང་དེའི་ཕྱི་གཟུགས་
མཚོན་བྱེད“འོ་མ”དང་གཏན་ཚིགས་ཀྱི་འགྲོས་དང་བསྟུན་པས། བོད་མིའི་
མཛེས་དཔྱོད་ཀྱི་གོམས་གཤིས་དང་མཐུན་པར་མ་ཟད། བབ་ཆགས་དང་དོད་
ཀྱི་ཚིག་སྦྱོར་གྱིས་སྔོན་གོམས་ཀྱི་དཔེ་འཇལ་དེ་དག་ལའང་ཚེ་སྲོག་གསར་བ་་་་་་
ཞུགས་པ་བཞིན། སྐབས་འདིར་རྒས་འཁོགས་ཀྱི་རྣམ་པ་དང་བྲལ་བར་མ་ཟད།
ལང་ཚོའི་དཔལ་གྱིས་བརྟས་ཡོད་པའི་ཉམས་སྣང་སྟེར་ཐུབ། སྙན་རྩོམ་ཧྲིལ་བོར
“རྫ་ཆབ”དང“འོ་མ།” “མེ་ཏོག”བཅས་ཀྱི་ཡིད་བརྙན་དེ་བསྐྱར་ཅིང་ཟློས་མོད།།
འོན་ཀྱང་དེ་དག་ནི་སྐབས་བསྟུན་དུ་བཀོད་པས་ང་ཚོར་བློས་སྐྱོན་གྱི་རྟོག་འཁྲུལ་
མི་འབྱུང་བར་མ་ཟད། དེ་ལས་ལྡོག་སྟེ་སྒྱུ་རྩལ་གྲུབ་ལུགས་ཀྱི་སྐབས་ཐོག་རེ་རེར།
རང་རང་ལ་ཐུན་མོང་མ་ཡིན་པའི་བྱེད་ནུས་མངའ་བ་ལས་གཞན། བརྗོད་བྱ་
ཟབ་འཇུག་དང་ཚོར་འདུའི་འཕེལ་འགྱུར་དུའང་རམ་འདེགས་ཀྱི་ནུས་པ་ཐོན་་་་་
པར་བྱས་འདུག 21:
ཞི
226



བསོ་ལྟ་དང་གཟབ་ཉན།
སྤྱིར“ ཤིས་ཚིག”ནི་དངོས་ཡོད་མ་ཡིན་པའི་འབྱུང་འགྱུར་གྱི་ཡུལ་ལ་སྨོན་པ་
ཡིན་མོད། ཕྱོགས་གཞན་ཞིག་ནས་བསམ་བློ་རེ་བཏང་ན“ ཤིས་ཚིག”གང་ཡིན་
ཀྱང་། ཁ་གཡང་ཁོག་སྟོང་ཞིག་གི་འདམ་དུ་བྱིང་དུ་མ་བཅུག་པར་སྙན་ངག་པ་
ཞིག་གི་འགན་འཁྲི་རུ་ལྷག་བསམ་གྱི་འོ་མཚོ་ལས་བཏོན་པ་ཡིན་ཕྱིན། དངོས་
ཡོད་ལ་རེ་བའི་ཁེངས་ཤིང་མ་འོངས་མངོན་འགྱུར་བྱེད་པར་ཁས་འཆེས་པའི་་༌་་་
སྤོབས་སེམས་ཤིག་ཅི་མ་ཡིན། གནས་ལུགས་འདིའི་ཐད་ནས་སྙན་ངག་པ་ནི་
འཇིག་རྟེན་ན་བ་ལ་དེའི་ཚབ་ཏུ་འཁུན་སྒྲ་སྒྲོག་མཁན་ཡིན་ཞེས་པའང་གནས་་་་་
ལུགས་ལྡན་པ་རྟོགས་ཐུབ། ང་ཚོར“རྨི་ལམ”འདི་ལས་མངོན་པའི“ཤམ་བྷ་ལ”དེ་
ལྟ་བུ་ཞིག་ཅིས་མི་མཁོ་མོད། འཇིག་རྟེན་གནམ་འོག་གི་རང་ཡུལ་ཙམ་འདིར་བློ་
སྣ་རེ་གཏད་ནའང“ཤམ་བྷ་ལ”དེ་ང་ཚོ་དང་རྒྱང་ཐག་ག་ཙམ་རིང་ཨང་། རང་
རྟོག་ལ་འགོག་མེད་ཀྱི་གཤོག་ཟུང་ཐོགས་ཆོག་མོད། སྒྱུ་རྩལ་ལ་མི་མཁོ་བ་ནི་ཟོལ་
བཅོས་ཡིན། སྐྱ་སེར་གཉིས་ཀྱི་ཐུན་མོང་མ་ཡིན་པའི་འཚོ་བའི་རོལ་སྟངས་སམ་
སྤྱོད་ལུགས་ལས། ང་ཚོས་རྩོམ་མཁན་ལ“འཇིག་རྟེན”འཚོ་བའི་ཉམས་མྱོང་ཞན་
ཞེས་སྨྲ་ཡོད་མོད། རྩོམ་མཁན་རང་ངོས་ནས་འདི་ནི“འཕགས་པའི་སྤྱོད་ཡུལ་
ལས་རང་ག་བའི་སྐྱེ་བོའི་སྤྱོད་ཡུལ་མིན”ཞེས་ནའང་འགལ་བ་ཅི་ཡོད་དེ་མེད་དོ།།



བོད་ཀྱི་སྙན་ངག་གསར་བ་བདམས་དཔྱད།
ཆགས་འཇིག །
– རྨེའུ་རྒྱལ་པོའི་མཁར་ཤུལ་ལ་མཇལ་བ། ་
འབར་རྡེའུ།
སྐྱེས་བུ་ཞིག་གློ་བུར་དུ་དྲན་ཞིང་།
སྐྱེས་བུ་གང་རུང་གི་ཚེ་གཅིག་ལུས་གཅིག་
ནམ་ཡང་ཆགས་འཇིག་གི་ཕྱོགས་སུ་བགྲོད་པའི་གོམ་སྒྲ། །
ལྗིད་ཏིག་ཏིག
སྐྱེས་བུ་ཞིག་གློ་བུར་དུ་དྲན་ཞིང་། །
སྐྱེས་བུ་གང་རུང་གི་ཚེ་གཅིག་ལུས་གཅིག་
དྲན་བྱུང་། གོམ་པའི་མདུན་ན་སྡོད་པའི། །
ལམ་ཐག་དང་ཀྱོག་ལམ་ནི་ཅི་ཡང་མ་ཡིན།
ལེགས་ཉེས་དང་དགེ་སྡིག འབྱོར་བ་དང་བརྩེ་དུངས།
ཉི་ཟེར་གྱི་ངོགས་སུ་ལུས་པའི་གྱང་གོག་བཞིན།
སྨྲེང་སེམས་ཀྱིས་བྲིས་པའི་རི་མོ་བཞིན།
ཕྱི་གསལ་ནང་གསལ་གྱི་ཆགས་འཇིག་
སྐྱེས་བུ་ཞིག་དང་སག་ལྷམ་ཆ་གཅིག་གི་
28



སོ་ལྟ་དང་གཟབ་ཉན།
འགྲོ་འོང་ལ་འབྲེལ་བའི་དགའ་སྐྱོ།
ཁུར་བོ་དང་རྒྱབ་གཟུགས། ད་དུང་སྒམ་བརླིང་།
སྐྱེས་བུ་ཞིག་གི་ཚེ་གཅིག་ལུས་གཅིག་ལ།
ཡོད་ཆོག་པའི་ང་རྒྱལ་དང་ཕྱི་མིག་ལ་
འཛད་མེད་ཀྱི་མཆི་མ་དེ་དག་ལ།
གློ་བུར་གློ་བུར་དུ་དྲན་ཞིང་།
སྐད་ཅིག་སྐད་ཅིག་ལ་རླུང་བུར་སིམ་བཞིན་པའི་ ་
མཁར་གྱང་དང་གདུང་ལྕམ་ལྟ་བུར། :
ང་ཚོ་ནམ་ཡང་ཆགས་འཇིག་གི་མགྲོན་པོ་ཡིན་པ་དྲན།
སྐྱེས་བུ་ཞིག་གློ་བུར་དུ་དྲན་ཞིང་།
སྐྱེས་བུ་གང་རུང་གི་ཚེ་གཅིག་ལུས་གཅིག
བསམས་ཤིང་བསམས་ན།
ཆགས་འཇིག་གིས་གློད་པའི།
སྐྱེས་བུ་ཆེ་ཆུང་གི་དབྱེ་མཚམས་ནས་གྱེས་པའི།
ཐེར་ཟུག་གི་ངོས་ཤིག་ཀྱང་ཡོད་པ།
ག་ལེར་དྲན་བྱུང་།
(2001 ལོའི《 སྦྲང་ཆར》དེབ་དང་པོ་ལས་བདམས)
【དཔྱད་པ་ལོ་རྒྱུས་ལས་ང་ཚོས་རང་ཉིད་ཤེས་ཤིང་། ལོ་རྒྱུས་ལས་ང་
ཚོས་བྱུང་འདས་ཀྱི་བརྒྱུད་རིམ་རྟོགས། ལོ་རྒྱུས་ལས་ང་ཚོས་རིག་གནས་ཤིག་གི་
དར་རྒུད་མཐོང་ཞིང་། ལོ་རྒྱུས་ལས་ང་ཚོས་རང་ལམ་གྱི་དམིགས་གཞི་རྙེད། ལོ་
229



བོད་ཀྱི་སྙན་ངག་གསར་བ་བདམས་དཔྱད།
རྒྱུས་ནི་དངོས་གནས“མེ་ལོང”ཡིན་ཕྱིར། དེ་ལས་རང་ངོ་ཟིན་ཞིང་འོས་འགན་
རྙེད་ལ། དེ་ལས་སྡུག་བསྔལ་མྱངས་ཤིང་སྤོབས་སེམས་བསྐྱེད། སྤྱིར་རིག་གནས་
ཤིག་གི་ཆགས་འཇིག་ནི་རིགས་རྒྱུད་ཅིག་གི་ཆགས་འཇིག་ཏུ་ངེས་ཤིང་། མཁར་
ཤུལ་ཞིག་གི་ཆགས་འཇིག་དེ་སྐྱེས་བུ་ཞིག་གི་བྱུང་འདས་དང་སྦྲེལ་བ་ཆོས་ཉིད་་་་
ཡིན། རིག་གནས་དེ་ལས་བྱུང་བའི་དཔལ་ཡོན་ནི་དུས་ནམ་ཡང་དུས་ཀྱི་བར་
སྟོང་ན་གནས་ཤིང་གསོན་ཡོད། རྩོམ་མཁན་གྱིས་དེ་ལྟ་བུའི་བསམ་བློའི་འོག ང་
ཚོ་ལ་བསྟན་པ་ནི་དཔལ་ཡོན་ཞིག་གི་བྱུང་འདས་ལས་མངོན་པའི་འཁྲེང་སེམས་
ཤིག་དང་། འཁྲེང་སེམས་དེ་ལས་བྱུང་བའི་ལྷག་བསམ་གྱི་དྲན་གདུང་དེ་ཡིན། །
“སྐྱེས་བུ་ཞིག་གློ་བུར་དུ་དྲན་ཞིང་།/.../ ལྗིད་ཏིག་ཏིག” འཇིག་རྟེན་
འཇིག་རྟེན་ཡིན་པའི་མཐར་ཐུག་གི་གནས་ལུགས་རྙེད་པས། དགེ་ཆོས་ཀྱིས་ད་
གཟོད་ཐུན་མོང་མ་ཡིན་པའི་བསམ་བློ་དེ་རྙེད་པ་ཡིན་ལ། གང་ཟག་གང་རུང་གི་
སྐྱེ་རྒ་ན་འཆི་དང་ཆོས་ཉིད་དེར་བསྟུན་པའི་དཔལ་ཡོན་གང་རུང་ཞིག་ཆགས་པ་
ནས་འཇིག་པའི་གནས་དེར་བགྲོད་པ་རྟེན་འབྲེལ་ཡིན། རྩོམ་མཁན་གྱིས་མཁར་
ཤུལ་དེ་ལས་བསླངས་པའི་འཆར་རྟོག་གང་ཞིག་དུས་ཀྱི་བར་བགེགས་ལས་བརྒལ་
ནས་ལོ་རྒྱུས་ཀྱི་རང་བཞིན་ཞིག་ཏུ་ང་ཚོར་རང་གི་ཡིད་བྱེད་རིགས་ཤིག་གི་གཏད་
ཡུལ་དུ་བསྟན་པ་བརྒྱུད། ང་ཚོའི་མྱོང་སྣང་ལ་མཁར་ཤུལ་ཤིག་ལས་བསླངས་
པའི་སྐྱོ་ཉམས་མེད་པར། དེ་ལས་ལྡོག་སྟེ་བསམ་བློས་ཕྱུག་པའི་སྐྱེས་བུ་ཞིག་གི་
གཟི་བརྗིད་ཀྱི་བརྒྱུད་རིམ་ཡིན། གཏན་འཇགས་ཀྱི་མཁར་ཤུལ་ཞིག་ལས་
བསླངས་པའི་རང་སེམས་ཀྱི་འདོད་འདུན་མཚོན་པའི་སྐྱེས་བུ་དེ། བག་ཡངས་
པའི་བསམ་བློའི་གཤིན་ས་ཞིག་ན་བགྲོད་བཞིན་ཡོད་པའི་ཉམས་སྣང་དང༌། 1:|:ཀྱི
རང་རྟོག་ལས་བརྡོལ་པའི་ལོ་རྒྱུས་ཀྱི་བྱུང་བ་དེ་དཔལ་ཡོན་ཞིག་གི་ངོས་ཟིན་དང་
230



བསོ་ལྟ་དང་གཟབ་ཉན།
དེར་འཆང་བའི་འཁྲེང་སེམས་ཁྲོད། གོམ་སྒྲ་དེ་དངོས་གནས་ཇི་འདྲའི་ལྗིད་ཏིག་
ཏིག་ཅིག་རེད་ཨང་།
1:|:“ སྐྱེས་བུ་ཞིག་གློ་བུར་དུ་དྲན་ཞིང་། /....../ སྨྲེང་སེམས་ཀྱིས་བྲིས་པའི་རི་མོ་
བཞིན།” མིའི་རྟོག་པ་ནི་ནམ་ཡང་བག་ཏུ་ཉལ་ཡོད་ཕྱིར། དེ་སློང་བྱེད་ནི་རང་
ཚོར་དྲག་སྐྱེད་ཀྱི་རྐྱེན་ཞིག་ལ་བརྟེན་དགོས་པ་ཡིན་སྟབས། རྩོམ་མཁན་ནི་གོང་
བཤད་ཀྱི་བསམ་གཞིག་དེ་ལྟ་བུའི་སྣེ་ལ་འཇུས་ཡོད་ཕྱིར། དེས་རང་གི་མཐོང་
སྣང་དུ་གྲུབ་པའི་གནས་གཞི་དེ་ཡིད་ཡུལ་གྱི་དཔངས་ཚད་ཅིག་ཏུ་སེམས་རྒྱུ་་་་་་
ཡངས་པོར་ཆོས་ཉིད་ཅིག་གི་རང་གཤིས་བསྟན་ཐོག དཔལ་ཡོན་ཞིག་གི་རྒུད་
འདས་ལ་འཆང་བའི་འཁྲེང་སེམས་དེས་ང་ཚོའི་བློ་སྣ་ཁྲིད་དེ་ཁོ་ལྟ་བུའི་སེམས་་་་
འགྱུ་དེར་མི་ཞུགས་དབང་མེད་དུ་གྱུར། བརྗོད་གཞི་འདི་ལྟ་བུའི་སྙན་རྩོམ་གང་
མང་ཞིག་མཐོང་མོད། མང་བོ་ཞིག་ནི་རང་གི་ངོས་ཟིན་ཞིག་ལས་ཐོན་པ་མིན་
པར། བསམ་བློས་སྟོང་བའི་རང་གི་ཐད་ཚོར་གྱིས་བཏེགས་དྲགས་པས་འུད་དུ་
ཕྱོགས་ཕྱིར་བདེན་པའི་མཛེས་ཉམས་ཟད་པ་ཡིན། སྒྱུ་རྩལ་གྱི་མཚོན་ཐབས་གང་
ཡིན་ཀྱང་ཨུ་ཚུགས་སུ་སྦྱོར་བའི་ཐབས་ཙམ་མིན་པར། དོན་དམ་དུ་མི་ཚེར་
འཆང་བའི་རྣམ་འགྱུར་རིགས་ཤིག་དང་སྒྱུ་རྩལ་ཐད་ཀྱི་རིན་ཐང་ལྟ་ཚུལ་རིགས་
ཤིག་ཡིན། དེར་བརྟེན་རྩོམ་མཁན་གྱིས་བག་ཡངས་པའི་ཚིག་སྦྱོར་དང་ལྷ་རྐང་
དམ་པའི་བརྗོད་སྟངས་ལས། 1:|:རང་གི་ངོས་ཟིན་ལས་ཐོན་པའི་དཔལ་ཡོན་གྱི་
རང་བཞིན་དང་། རང་ཉིད་དེར་འཆང་བའི་སེམས་སྟོབས་དེ་མངོན་བཞིན། །
ཀློག་མཁན་ལ་ངོས་ཟིན་དེ་ལས་ཐོན་པའི་སྒྱུ་རྩལ་གྱི་ཤེས་རྟོགས་ཤིག་སྦྱིན་ཡོད་པ་
རེད། །
“ ཕྱི་གསལ་ནང་གསལ་གྱི་ཆགས་འཇིག /..……../ ང་ཚོ་ནམ་ཡང་ཆགས་་་༌༌༌་
23



•བོད་ཀྱི་སྙན་ངག་གསར་བ་བདམས་དཔྱད།
འཇིག་གི་མགྲོན་པོ་ཡིན་པ་དྲན།” མཁར་ཤུལ་ཞིག་ནི་དཔང་རྟགས་ཤིག་
དཔལ་ཡོན་ཞིག་གི་ངོས་ཟིན་ལས་བསླངས་པའི་རྟོག་འཆར་ཁྲོད་ང་ཚོ་སུ་ཡིན་་་་་
རུང་ཕུགས་བསམ་གྱི་ཁོར་ཡུག་ཅིག་ཡོད་ཆོག་པ་ཡིན། དེ་ལྟ་བུའི་དཔལ་ཡོན་
ཁྲོད་གནས་པའི་བྱུང་འདས་ཀྱི་སྐྱེས་བུ་གང་རུང་ཞིག་གི་རྒྱལ་ཕམ་དང་གསོག་་་་
གསོབ། ང་རྒྱལ། སྒམ་བརླིང་། ཕྲག་དོག གཡོ་སྒྱུ་དང་བདེན་དྲང་སོགས་
སྐྱོན་ཡོན་གང་རུང་ཞིག་དུས་ཀྱི་ཀློང་དུ་ཇི་འདྲར་ཉམ་ཆུང་ཨང་། སྤོབས་པ་དང་
བློ་ཕམ། འཁྲེང་ཞེན་དང་སྡུག་བསྔལ། ཡིད་བྱེད་སྣ་ཚོགས་ཤིག་ཀྱང་བར་སྐབས་
དེར་ཇི་འདྲའི་སློང་ཐབས་མེད་པ་ཞིག རྩོམ་མཁན་གྱིས་དེ་ལྟ་བུའི་རང་ཚོར་དེ་
ཁ་གཡང་ཙམ་དུ་མ་བསྒྱུར་པར་སྒྱུ་རྩལ་ལེགས་འགྲུབ་ཀྱི་མཐུན་རྐྱེན་དུ་རྟེན་་་་་་་
འབྲེལ་བསྒྲིགས་པས། ཚོར་བ་དེ་རིགས་ལ་བདེན་སྟོབས་ཀྱི་དཔུང་ཤུགས་མངའ་
བར་མ་ཟད། ལོ་རྒྱུས་ཀྱི་ངེས་མེད་རང་བཞིན་ཁྲོད་ང་ཚོ་ལའང་དེར་མཐུན་གྱི་
ཚོར་ཤེས་ཅིས་མི་འབྱུང་།
“ སྐྱེས་བུ་ཞིག་གློ་བུར་དུ་དྲན་ཞིང་། /.../ ག་ལེར་དྲན་ཞིང་།” ལོ་རྒྱུས་ཀྱི་
ཤེས་རྟོགས་ལས་བྱུང་བའི་ཚོར་རྟོག་མཐའ་དག་ལ་ཤོང་ཚད་ཅིག་གི་ཁྱབ་རྒྱ་ལྡན་
ཕྱིར། འདི་ལས་མཐོང་བའི་སྐྱེས་བུ་གང་རུང་ཞིག་གི་དབྱེ་མཚམས་དེ་ཡང་ཇི་
འདྲའི་རང་བྱུང་ཆོས་ཉིད་དང་མཐུན་པ་ཞིག་རེད་ཨང་། །
རྐྱེན་གང་རུང་ཞིག་ལ་བརྟེན་ནས་བརྡོལ་པའི་གློ་བུར་བའི་དྲན་སྣང་དེར་་་་་
འོས་འཚམས་ཀྱི་ཡིད་ཡུལ་ལྡན་པས། བློས་དཔག་ཐབས་བྲལ་བའི་ངེས་མེད་ཀྱི་ལོ་
རྒྱུས་ཁྲོད་མཁར་ཤུལ་གྱི་ཡིད་བརྙན་དེ་བསྐྱར་ཅིང་ཟློས་རྐྱེན། རྟོགས་པ་ཞིག་གི་
ཟབ་ཚད་དེ་རྩོམ་མཁན་གྱི་ཚོར་ཤེས་དང་བསྟུན་ནས་རིམ་བཞིན་དུ་ཇེ་དྲགས་ལ་
སོང་ཞིང་། མཛེས་པར་སྣང་བའི་ཚིག་གི་ལྡེམ་ཤུགས་དེའང་མྱོང་རོལ་གྱི་བརྐྱང་
232



• སོ་ལྟ་དང་གཟབ་ཉན།
བསྐུམ་ཁྲོད་གང་ལ་གང་འཚམས་ཀྱི་རོ་བྲོ་ལྡན་པར་བཟོས། སྙན་ངག་གི་མཛེས་
ཉམས་ཞེས་པ་དེ་ལྟ་བུ་ལ་ཟེར་བར་ངེས།
ཚིག་གི་སྡེབ་སྦྱོར་ལ་མཁས་པ་དང་། བསམ་བློ་ཞིག་ནས་སྒྱུ་རྩལ་དུ་བཀོལ་
སྤྱོད་བྱེད་ཤེས་ན། སྙན་ངག་ཅེས་པར་དངོས་གནས་སྨྲ་བསམ་བརྗོད་མེད་ཀྱི་
འདྲེན་ཤུགས་ལྡན་པ་མིན་ནམ། །
དད་
༡༢



བོད་ཀྱི་སྙན་ངག་གསར་བ་བདམས་དཔྱད།
གཅེས་ཕྲུག
བདེ་སྐྱིད་སྒྲོལ་མ།
འདི་རུ་ཤོག་དང་། གཅེས་ཕྲུག
ཨ་མའི་པང་ན་འབྱོར་ཕྱུག་གི་གཏེར་མཛོད་དང་།
ངོ་མཚར་ཆོག་ཤེས་བྲལ་པའི་ལྟད་མོ་མེད་མོད།
ཁྱོད་ཀྱི་ལུས་ལ་དྲོད་སྐྱིད་ཀྱི་བདེ་སྣང་སྟེར་ནུས།
ཁྱོད་ཀྱི་སེམས་ལ་ཚད་མེད་ཀྱི་བརྩེ་བ་སྦྱིན་ནུས།
རང་སེམས་ཞིབ་མོས་བཅོས་པའི་ཚང་མལ་འདི།
ཁྱོད་ལ་བྱིན་པའི་ཤམ་བྷ་ལའི་ཞིང་ཁམས་ཡིན།
མཆོང་ལྡིང་གྱིས་དང་། གཅེས་ཕྲུག་
རང་ཁྱིམ་ན་གློག་འཕྲུལ་ལྡན་པའི་རྩེད་ཆས་མེད་ལ།
དགོས་འདོད་ཀྱི་ནོར་བུའང་མི་གནས་མོད།
ཁུ་ལུའི་སྤོ་ལོ་དང་ཐེ་གེའི་སྒོ་ཕྱུགས།
ད་རུང་དབྱངས་གསལ་སོ་བཞིའི་གླུ་དབྱངས་སྙན་མོ་དེ།
མེས་པོས་ཁྱོད་ལ་བཞག་པའི་ཚིམ་མེད་ཀྱི་རོལ་རྩེད་ཡིན།
ལྷུག་ལྷུག་དགོད་དང་། གཅེས་ཕྲུག་
234



སོ་ལྟ་དང་གཟབ་ཉན།
ཨ་མའི་མཆུ་འདབ་ཡང་མོས་འདི་ལྟར། །
ཁྱོད་ཀྱི་ལུས་ཡོངས་མ་ལུས་འོ་ཡིས་ལྡག་པར་ཆུགས་ཤིག །
བྲང་ཁོག་ན་ནམ་རྒྱུན་སེམས་ཁྲལ་ངན་ངོན་ཞིག་གནས་པ་ནི། ༡
ནམ་ཞིག་ཁྱོད་ནར་སོན་ནས་སྟག་ཤར་ཡིན་དུས།
ངའི་བྱམས་སེམས་ཀྱི་འོ་ཞིམ་དེ་རིང་ནང་བཞིན།
དགའ་བས་དང་དུ་ལེན་མི་སྲིད་པ་དེ་རེད་ཨང་།
ལོངས་སུ་སྤྱོད་དང་། གཅེས་ཕྲུག
གོ་ལའི་སྟེང་ཆེས་མཐོ་བའི་ལྗོངས་ནི་ཁྱོད་ཀྱི་ཕ་ཡུལ་ཡིན་ལ།
འཇིག་རྟེན་དུ་ཆེས་བརྩེ་བའི་གཉེན་ནི་ཁྱོད་ཀྱི་མ་ལོ་ཡིན།་
ད་དུང་ཉི་མས་བཞུ་མ་ནུས་པའི་ཁ་བའི་ཁོར་ཡུག་ཅིག་ཀྱང་ཁྱོད་
ལ་ཡོད་པས། །
རྒྱུས་མེད་དང་ཐེ་ཚོམ་གྱི་འཛེམ་དོགས་འཆང་ག་ལ་དགོས། །
ཡོད་ཚད་ཀྱི་ཡོད་ཚད་སྔོག་འདོན་བྱོས་ལ་ཁྱེར་དང་། །
མཐའ་མཇུག་ང་ལ་མཁོ་བ་ནི་བུ་ཡི་དྲིན་ལན་མ་ཡིན་ཏེ།
སེམས་རྟེན་ཁྱོད་ཀྱིས་མིའི་རིགས་ཀྱི་འབྱུང་འགྱུར་ལ།
གནམ་ས་འགུལ་བའི་ལག་རྗེས་ཤིག་འཇོག་རྒྱུ་དེ་ཡིན།
(2002 ལོའི《 སྦྲང་ཆར》དེབ་དང་པོ་ལས་བདམས)
【དཔྱད་པ】 བདེ་སྐྱིད་སྒྲོལ་མ་ནི་སྙན་ངག་གསར་རྩོམ་གྱི་ལས་ལ་ཞུགས་
པ་ཅུང་སྔ་ཞིང་གོམ་ཁ་ཡང་བའི་སྙན་ངག་མཁན་ཞིག་ཡིན། མོའི་སློབ་མའི་དུས་
སྐབས་ཀྱི་སྙན་ངག་ལ་སྤྱི་ཚོགས་ཀྱི་དྲི་མས་མ་གོས་པའི་ལྷད་མེད་ཀྱི་སེམས་འདུན་
ལྡན་ཞིང་། དུས་སྐབས་དེའི་མོར་མཚོན་ན་ཐོས་བསམ་དང་ཡང་ན་ཉམས་མྱོང་
235



བོད་ཀྱི་སྙན་ངག་གསར་བ་བདམས་དཔྱད།
སོགས་རྩོམ་འབྲིའི་སྟ་གོན་གྱི་གནས་སུ་མཆིས་ཕྱིར། སྙན་རྩོམ་མང་ཤས་ཤིག་
བསམ་གཞིག་གི་མཐའ་ཟླུམ་ཐབས་བྲལ་ཕྱིར་གཉོམ་ལག་མ་རྒྱས་པའི་རང་ལྟ་་་་་
ཐད་ཀར་བའི་ཤན་ཡང་ཅུང་ཆེ་བར་མངོན། རིམ་བཞིན་སྤྱི་ཚོགས་སུ་ཞུགས་ཏེ་
འཚོ་བའི་སྣེ་འཛིང་གི་འགལ་འབྲེལ་དང་། བརྒྱུད་རིམ་ཞིག་གི་མྱོང་སྟོབས་ལས་
འཚོ་བ་དང་བྱ་བ། ཁྱིམ་ཚང་དང་སྤྱི་ཚོགས་བཅས་ལ་གདེང་ཐོབ་པས། མོའི་
སྙན་ངག་ཀྱང་རིམ་བཞིན་རང་གཤིས་ཅན་དུ་འགྱུར་བཞིན་ཡོད་པ་མཐོང་། །
ལྷག་པར་དུ་དྲིན་ཆེན་མའི་མདུན་དུ་གཅེས་སློང་བའི་གཞོན་ནུ་མ་ཞིག་ནས་བུས་
པ་ཞིག་གི་སྐྱིད་སྡུག་ལ་སེམས་ཁུར་བྱེད་པའི་བརྩེ་སེམས་ཀྱིས་ཁེངས་པའི་མ་རུ་་་་་
གྱུར་པའི་གོ་རིམ་དེའི་ཁྲོད། མོའི་སྙན་ངག་གི་བརྗོད་གཞི་དེའང་རིམ་བཞིན་མ་
བུའི་བརྩེ་དུངས་ཀྱི་ཕྱོགས་དེར་བསྐྱོད་པ་དང་། དེ་ལས་རང་གི་ཁྱད་ཆོས་ཀྱིས་
ཁྱོགས་པའི་སྒྱུ་རྩལ་གྱི་རང་གཤིས་རྙེད་འདུག་
《 གཅེས་ཕྲུག》ནི་དེའི་ཕྱོགས་ཀྱི་འཐུས་ཚབ་བརྩམས་ཆོས་ཤིག་སྟེ། མི་ཡུལ་
འདིའི་བརྩེ་སེམས་ཀྱི་མཐར་ཐུག་ནི་མ་བུའི་བར་གྱི་བརྩེ་སེམས་ཡིན། དེ་ནི་མིའི་
རིགས་སྤྱི་ལ་མངའ་བའི་ལྷན་སྐྱེས་ཀྱི་སེམས་བསྐྱེད་ཅིག་དང་། རིགས་རྒྱུད་ཅིག་
མུ་ནས་མུ་རུ་བརྒྱུད་བྱེད་ཀྱི་འབྲེལ་ཐག་ཅིག་ཀྱང་ཡིན་པ་རེད། འཇིག་རྟེན་གྱི་
མཛེས་པ་ལ་རིགས་མང་ཞིང་། མ་བུའི་བར་དུ་མངོན་པའི་བརྩེ་སེམས་ལས་
བསླངས་པའི་མཛེས་པ་དེར་དུས་གཏན་དུ་འཛད་མེད་ཀྱི་ཟིལ་ཤུགས་ལྡན། སྙན་
ངག་པའི་མྱོང་སྟོབས་ལས་མངོན་པའི་སྒྱུ་རྩལ་རང་བཞིན་གྱི་བརྩེ་སེམས་དེར། །
ལྷག་པར་དུ་འཚོ་བ་དངོས་ལས་བརྒལ་པའི་བདེན་སྣང་ཡོད་པར་མ་ཟད། དེ་ནི་
དུས་གཏན་གྱི་དྲན་གཞི་རུ་འགྱུར་བའང་ཆོས་ཉིད་ཅིག་ཡིན།།
1:| “ འདི་རུ་ཤོག་དང་། གཅེས་ཕྲུག /....../ ཁྱོད་ལ་བྱིན་པའི་ཤམ་བྷ་ལའི་
236



སོ་ལྟ་དང་གཟབ་ཉན།
ཞིང་ཁམས་ཡིན”ཞེས་ང་ཚོའི་འཚོ་སྡོད་ཀྱི་ཁོར་ཡུག་ཅིག་ལས་དྲན་པ་རུ་བག་ཏུ་
ཉལ་བའི་ཨ་མའི་བརྩེ་སེམས་ཀྱིས་ཁེངས་པའི་འབོད་པ་དེ་ཐོས་པ་ལྟ་བུའི་བརྗོད་
སྟངས་དེས། སྙན་རྩོམ་འདི་བཀླགས་མ་ཐག་སྙིང་ཉེ་བའི་ཚོར་སྣང་སྦྱིན་ངེས་པར་
མ་ཟད། ཨ་མ་ཞིག་གིས་བུས་ཕྲུག་ལ་འཆང་བའི་ཕྱི་རྣམ་པའི་སྟེང་གི་བརྩེ་སེམས་
དེའང་ངང་ཤུགས་ཀྱིས་མངོན་ཡོང་། བབ་ཆགས་དང་དོད་ཀྱི་ཚིག་སྦྱོར་དང་
རང་བཞིན་གཤིས་སུ་མངོན་པའི་ལག་ཐབས་ཀྱིས། མའི་བྱམས་སེམས་ཀྱི་འདུ་
ཤེས་དེ་རྩོམ་མཁན་རང་གི་ལག་ལེན་ཞིག་གི་གནས་གཞིར་གཏད་པས། བྱམས་
བརྩེ་འོད་ཀྱིས་ཕྱུག་པའི་སེམས་ཁམས་དེ་དང་བུས་ཕྲུག་ལ་འཆང་བའི་བརྩེ་་་་་་་
སེམས་དེའང་གཟུགས་ཅན་བཞིན་དུ་མཐོང་ཐུབ་པར་བཟོས། ་ “ཤམ་བྷ་ལ”ནི་
བོད་མིའི་ཕུགས་བསམ་གྱི་གནས་ཡུལ་ཡིན་ལ། རྩོམ་མཁན་གྱིས་རང་ཉིད་མོ་
སྨན་ཞིག་དང་། ལྷག་པར་དུ་ཨ་མ་ཞིག་གི་ཚད་ནས་སེམས་ཞིབ་མོར་རང་གནས་
ཀྱི་ཁོར་ཡུག་ལས་མྱངས་པའི་དཀའ་སྡུག་ཅི་རིགས། རང་གི་བུའི་སྟེང་དུ་འབྱུང་
དུ་མི་འཇུག་པའི་སེམས་འདུན་དེ་ཡིད་བརྙན་དེ་ལས་བསྟན་ཡོད་པ་ལས་གཞན།
སྙན་ངག་དངོས་གཞིའི་བརྗོད་བྱ་དེ་གཏིང་ཇེ་ཟབ་དང་རྒྱ་ཇེ་ཆེར་གཏོང་བར་་་་་
རྨང་བཏིང་ཡོད།
“མཆོང་ལྡིང་གྱིས་དང་། གཅེས་ཕྲུག /.../ མེས་པོས་ཁྱོད་ལ་བཞག་པའི་
ཚིམ་མེད་ཀྱི་རོལ་རྩེད་ཡིན”ཞེས་བརྩེ་སེམས་དེ་རང་གི་བུས་ཕྲུག་ལས་བརྒལ་ཏེ་
རྒྱ་ཆེ་ས་ཞིག་ནས་རིག་གནས་ཤིག་གི་སྣེ་རུ་འཇུས་པས། སྙན་རྩོམ་གྱི་དཔངས་རྒྱ་
དེའང་རང་བྱུང་ཉིད་དུ་བརྩེ་སེམས་ཐད་ཀར་བ་ལས་འགོངས་ཏེ། མི་རིགས་
སྤྱིའི་གན ས་གཞི་ཞིག་ནས་བོད་མིའི་རྒྱུན་ལྡན་གྱི་འཚོ་བའི་ཆུ་ཚད་ཅིག་དང་རིག་
གནས་ཤིག་གི་ཁོར་ཡུག་ཀྱང་མངོན་ཆུང་དུ་བསྟན་འདུག་པར་སྙམ། དེ་ལྟ་བུའི་
237



བོད་ཀྱི་སྙན་ངག་གསར་བ་བདམས་དཔྱད།
གནས་ཡུལ་དང་སྲོལ་རྒྱུན་དེ་ལ་ང་ཚོས་གུ་དོག་པར་འདོད་པ་དང་འཁང་སེམས་
རིགས་ཤིག་ཏུ་བཀྲལ་རུང་། སྙན་རྩོམ་གང་ཡིན་ཀྱང་དགོངས་པ་ཅན་དུ་གཏོགས་
པས་འགལ་བ་ཆེན་པོ་མེད་མོད། དེང་འགྲོ་བ་མིས་འཚོ་བའི་ཐད་བཟུང་བའི་
མཐར་ཐུག་གི་རེ་སྙེག་ནི་དངོས་པོའི་དཔལ་འབྱོར་གྱི་ཟང་ཟིང་གི་གནས་ལས་
གྲོལ་ཏེ། ཕྱི་ནང་གཉིས་ཀའི་ཁོར་ཡུག་དང་སྙོམས་འཇུག་ལས་ཐོན་པའི་སེམས་
ཁམས་ཀྱི་བདེ་སྐྱིད་འཚོལ་བ་དེ་ཡིན་པ་རེད། ཆོག་ཤེས་ཀྱིས་ཁེངས་པའི་ང་ཚོའི་
མི་རིགས་འདིར་མཚོན་ན། དེ་ལྟ་བུའི་ཁོར་ཡུག་ཅིག་མཆིས་མོད། ང་ཚོས་རང་
གི་མིག་སྔར་གྱི་འཚོ་བའི་ཆུ་ཚད་དང་སྤྱི་ཚོགས་སྤྱིའི་གནས་བབ་ལས་བསམ་བློ་་་་
བཏང་ན། དེ་ནི་སྒྱིད་ལུག་ལས་བྱུང་བའི་སྡུག་བསྔལ་འབའ་ཞིག་ཏུ་མཐོང་ནའང་
འགལ་བ་ཅང་མེད། འོན་ཀྱང་སྙན་རྩོམ་ལས་གནས་བབ་དེ་ནི་ཐབས་རྡུགས་སུ་
མ་མཐོང་ལ། བུས་ཕྲུག་གི་ཕྱི་ནང་གཉིས་ཀའི་འཚོ་གནས་ལས་དེའི་འབྱུང་
འགྱུར་ལ་ཡིད་ཆེས་ཀྱིས་ཁེངས་ཤིང༌། མའི་བྱམས་བརྩེའི་འདུ་ཤེས་དེའང་གཏིང་
ཟབ་ས་ཞིག་ནས་མངོན་འདུག
“ལྷུག་ལྷུག་དགོད་དང་། གཅེས་ཕྲུག /....../ དགའ་བས་དང་དུ་ལེན་མི་
སྲིད་པ་དེ་རེད་ཨང”ཞེས་བུས་ཕྲུག་ནི་ནམ་ཡང་མོའི་སེམས་སུ་བུས་ཕྲུག་ཡིན། །
སྟག་ཤར་གྱི་དུས་སྐབས་མངོན་ཡང་ཨ་མའི་སེམས་སུ་བྱིས་ཆུང་སེམས་མེད་ཅིག་
གི་རྣམ་འགྱུར་ལས་མེད་ལ། བདེ་སྐྱིད་སྒྲོལ་མས་འགྲོ་བ་མི་སྤྱིའི་སེམས་ཁམས་
ཤིག་བཟུང་སྟེ་ཨ་མ་མཐའ་དག་གི་བྱམས་བརྩེ་གོང་བུར་བསྒྲིལ་པས། སྙན་རྩོམ་
ལས་མངོན་པའི་ཚོར་འདུ་ཡོད་ཚད་ལ་བདེན་སྟོབས་ཀྱིས་ཕྱུག་འདུག དེ་ལྟ་བུའི་
སེམས་ཁམས་ལས་ང་ཚོས་རང་གི་ཨ་མའི་སེམས་ངོ་མཐོང་ཞིང༌། སླར་ལྡོག་སྟེ་
རང་གི་ཨ་མའི་སྣང་ཚུལ་ལས་ལྷག་པར་དུ་སྙན་རྩོམ་འདི་ལས་མངོན་པའི་རྩོམ་་་་
238



• སོ་ལྟ་དང་གཟབ་ཉན།
མཁན་གྱི་སེམས་འདུན་དེ་དང་མཉམ་འུར་བྱེད་སླ་བ་ཡིན། །
“ལོངས་སུ་སྤྱོད་དང་། གཅེས་ཕྲུག /.../ གནམ་ས་འགུལ་བའི་ལག་རྗེས་
ཤིག་འཇོག་རྒྱུ་དེ་ཡིན།” ཐོག་མའི“ འདི་རུ་ཤོག་དང༌། གཅེས་ཕྲུག”ཅེས་པ་ནས
“ ལོངས་སུ་སྤྱོད་དང་། གཅེས་ཕྲུག”ཅེས་པའི་བར་འདིར་ཚན་པ་རེ་རེའི་མགོར་
བརྗོད་སྟངས་འདི་བསྐྱར་ཅིང་ཟློས་ཏེ། བུས་ཕྲུག་གི་ལུས་ཁམས་ནར་སོན་གྱི་གོ་
རིམ་དང་སྦྱར་ཐོག མ་ཞིག་གིས་རང་གི་བུས་ཕྲུག་ནར་སོན་བཞིན་པའི་དུས་རིམ་
རེ་རེར་བུ་ལ་འཆང་བའི་སེམས་འདུན་རེ་རེ་སློང་ཞོར་དུ། ནར་སོན་པ་ལས་བྱུང་
བའི་འཇིག་རྟེན་གྱི་གོ་རྟོགས་དང་མ་ཞིག་གིས་བུར་གནང་བའི་གདམས་ངག་་་་་་
གམ། ཡང་ན་རང་གི་མི་ཚེའི་བགྲོད་རིམ་ཞིག་ཏུ་འཚོ་བའམ་རིག་གནས་ཀྱི་མྱོང་
གོམས་ལས་ཐོན་པའི་མི་རིགས་འདུ་ཤེས་དེའང་གསལ་ཁ་རྫོགས་པར་བསྟན་ཡོད་
པར་སྙམ། རྒྱུས་ལོན་ནི་ཡིད་ཆེས་ཀྱི་རྨང་གཞི་ཡིན་ཞིང༌། ཡིད་ཆེས་ནི་ལས་དོན་
འགྲུབ་བྱེད་ཀྱི་སྲོག་ཤིང་ཡིན། མ་ཞིག་གི་ཚད་ནས་མི་རིགས་རང་གི་རིག་གནས་
ལ་རྒྱུས་ལོན་བྱུང་བའི་སྤོབས་གདེང་དེ་མའི་བྱམས་སེམས་སུ་བཞག་པས། མ་བུའི་
བརྩེ་དུངས་དེའང་མི་རིགས་རིག་གནས་ཀྱི་ཡིད་ཆེས་སུ་མཐོར་འདེགས་ཐོབ་་་་༌༌་་
ཀྱང་། བརྗོད་བྱའི་ཁྱབ་རྒྱ་དང་སྙན་ངག་སྤྱིའི་རིམ་པའང་སྤྱིར་བཏང་གི་མ་བུའི་
བརྩེ་སེམས་ཁེར་རྐྱང་པའི་རྒྱ་ལས་འགོངས་ཏེ། བུར་འཆང་བ་ནི་འགྲོ་བ་མིའི་
ལྷན་སྐྱེས་ཀྱི་སེམས་བསྐྱེད་དེ་ཙམ་མིན་པར། མི་རིགས་ཤིག་གི་འབྱུང་འགྱུར་ལ་
ཡིད་ཆེས་དང་རེ་བས་ཁེངས་པའི་སེམས་གཤིས་དེའང་མངོན་ཡོད་པ་ཡིན། མི་
ཞིག་ནར་སོན་པ་ལ་མ་ཁོ་ནས་མི་ཆོག་ལ། “ མི་ནི་སྤྱི་ཚོགས་འབྲེལ་བའི་སྤྱི་་་༌་
བསྡོམས་ཡིན” ཕྱིར། དེར་འཚོ་བའི་ཁོར་ཡུག་དང་གཉེན་ཉེ། སྤྱི་ཚོགས་འབྲེལ་
བ་བཅས་ཕྱོགས་ཀུན་ནས་ཤན་ཤུགས་ཐེབས་ཕྱིར། ༥ གནམ་ས་འགུལ་བའི་ལག་
239



•བོད་ཀྱི་སྙན་ངག་གསར་བ་བདམས་དཔྱད།
རྗེས་ཤིག”བཞག་ཅིང་། མར་དྲིན་གཟོ་བ་ནི་འགྲོ་བ་མིའི་སྤྱི་གཤིས་ཡིན་ཞིང་།
ལོ་རྒྱུས་སྟེང་བྱུང་བའི་རླབས་ཆེན་གྱི་མི་སྣ་སུ་ཡིན་རུང་མར་དྲིན་མི་གཟོ་བ་ནི་་་་་
ཉིན་མོའི་སྐར་མ་ལྟར་ཡིན། ཀུན་སྤྱོད་རིག་པའི་ཐད་ནས་བཤད་ནའང༌། རང་
གི་མར་ཡང་དྲིན་མི་གཟོ་བ་དག་གིས་གནམ་ས་འགུལ་བའི་ལག་རྗེས་ཕར་ཞོག །
རང་གི་ལྟོ་ཙམ་ཡང་འོང་དཀའ་ངེས། དེར་བརྟེན་མར་དྲིན་གཟོ་བ་ནི་སྲོལ་རྒྱུན་
གྱི་གུ་དོག་པའི་ལྟ་བ་ཞིག་ག་ལ་ཡིན། དེ་ནི་འགྲོ་བ་མིར་མཚོན་ན་ཆེས་རྩ་བའི་
རང་བཞིན་གྱི་ཀུན་སྤྱོད་དུ་མཆིས་ལ། དོན་དམ་དུ་མོས་དེ་ལྟར་བཤད་པའང་
བུར་སྙིང་ཕུར་བརྡབ་པའམ་མ་ཞིག་གིས་བུར་འཆང་བའི་རེ་བཞག་ལས་མ་
འདས། སྙན་རྩོམ་སྤྱིར་མའི་བྱམས་བརྩེའི་འདུ་ཤེས་མངོན་གསལ་ཡིན་ལ། རྩོམ་
མཁན་གྱིས་རང་གི་བུས་པར་མངོན་པའི་བརྩེ་སེམས་དེ་འགྲོ་བ་མི་སྤྱིའི་སེམས་་༌
ཁམས་ཤིག་ལས་དྲངས་པས་འུད་ཀྱི་ཆ་ཉུང་བ་དང༌། བརྗོད་བྱར་རམ་འདེགས་
དང་རང་ཉིད་སྙན་ངག་མཁན་ཞིག་གི་སྤོབས་པ་མངོན་ཆེད། བརྩེ་སེམས་དེ།
རིག་གནས་ཀྱི་གོ་རྟོགས་ཤིག་གི་གནས་སུ་བཞག་པས། ང་ཚོས་མ་བུའི་བརྩེ་
སེམས་ཀྱི་མཛེས་པ་མཐོང་བ་ལས་གཞན། སྙན་ངག་མཁན་ཞིག་གི་སྤོབས་གདེང་
དང་མི་རིགས་ཤིག་ལ་འཆང་བའི་བརྩེ་སེམས་དེའང་རྟོགས་ཐུབ་པ་ཡིན།
དེར་བརྟེན་སྙན་རྩོམ་འདིར་མ་བུའི་བརྩེ་སེམས་ཕལ་བ་ཞིག་གི་རང་བཞིན་་་༌་
བརྗོད་པ་ཙམ་དུ་མ་སོང་བར། གོ་རྟོགས་གཞན་ཞིག་ནས་བསླངས་པས་ཅུང་
དཔངས་ཆེ་བར་སྙམ་པའི་འདུ་ཤེས་དེའང་ཀློག་མཁན་རང་རང་གི་མྱོང་རོལ:
ལས་རང་བཞིན་ཉིད་དུ་ཐོན་ཐུབ་པར་ཡིད་ཆེས་ལྡན་ནོ།།
240



བསོ་ལྟ་དང་གཟབ་ཉན།
དྲིན་གཟོ། །
གངས་ཞུན།
གནམ་ས་འདིའི་ཕ་རོལ་ན་ཅི་ཞིག་ཡོད།
ཉི་ཟླ་ཟུང་གི་ཕ་རོལ་ན་ད་དུང་གཞན་ཅི་ཞིག་ཡོད།
རྔམ་ཆེན་གྱིས། མེ་ལྟར་འབར་བའི་སེམས་པ།
སེམས་པ་མེ་ལྟར་འབར་ནས།
རི་རབ་དང་རྒྱ་མཚོ་ཡང་བསྲེགས་སོང་།
ལྐོག་གྱུར་གྱི་སྟོན་ཁ་དེ་ཁ་ཐག་རིང་ངོ་།།
རང་ཉིད་ཀྱིས་ལམ་བུ་ཞིག་བཙལ་བའང་ད་དུང་རྙེད་མ་སོང་།
འཕྲུལ་སྣང་གི་གཤོག་འོག་ནས།
ངས། ངའི་མི་དམངས་ཀྱི་རེ་བཅོལ་འཁུར་ནས།
དཀའ་ཁག་གི་ལོ་ཟླ་ག་ཚོད་འགོར་ཡོད་ཨང་།
སེམས་འཕང་གྱེན་ལ་བསྟད་དེ། །
ཨམ་ག ཚིགས་དམ་དུ་བསྡམས་ནས། །
གདོང་མཆོང་གི་རལ་གྲི་གང་སར་གཡུགས་དུས།
241



•བོད་ཀྱི་སྙན་ངག་གསར་བ་བདམས་དཔྱད།
ཐོབ་ཤོར་ཡོད་ཚད་རང་ཉིད་ལ་བཞག་ཅིང་། །
རྒྱལ་ཕམ་ཅི་བྱུང་སྙིང་སྟོབས་ལ་བསྟིམས་ཡོད།
འཛུམ་མདངས་ཤིག་གི་རྒྱབ་ཏུ།
འཇིགས་རུང་གི་ལྐོག་གཡོ་ཅི་ཙམ་སྦས་ཤིང༌།
གོམ་སྟབས་གཅིག་གི་འོག་ཏུ།
གདུག་རྩུབ་ཀྱི་དམིགས་ཡུལ་ཅི་ཙམ་གབ་སྟེ།
རྨི་ལམ་གང་མང་སིལ་བུར་གཏོར་ནའང་།
ངའི་སྙིང་ཁམས་ཅུང་ཙམ་ཡང་འདར་བ་མ་བྱུང་།
ཐོབ་ཐང་དང་རྒྱུ་ནོར། །
ད་དུང་མཚན་སྙན་དང་ཆོ་ལོ།
མཇུག་མཐར་ང་རང་ཉིད་ལས་ཐར་དུས།
འཇིག་རྟེན་ཇི་འདྲར་རྒྱ་ཆེ་ཞིང་།
ངའི་མི་དམངས་ཇི་འདྲར་སྙིང་དུ་སྡུག་ཨང་།
གནས་ལུགས་བཙལ་རྒྱུ་དེ་དཀའ་སོང་།
གཞན་ངོ་སྲུང་རྒྱུ་དེ་ཤིན་ཏུ་དཀའ་སོང་།
ཡིན་ནའང་དེ་ནི་ངའི་བཀག་རྒྱ་མིན།
དེ་ནི་ངའི་ཁ་ཕྱོགས་ཀྱི་གདམས་ངག་ལགས་པས།
ནད་དུག་དང་མཚོན་དུག་ཆེ་
22



•སོ་ལྟ་དང་གཟབ་ཉན།
ཁ་དུག་དང་སེམས་དུག་གི་ན་བུན་ཀློང་ནས། །
དག་གཙང་གི མཛེས་སྡུག་གི་
ཁེར་རྐྱང་གི་མེ་ཏོག་རྐང་གཅིག་འཐུ་ནུས་ན། །
དེ་ནི་ངས་མི་དམངས་ལ་ཕུལ་པའི་དྲིན་གཟོ་དང་།
འཇིག་རྟེན་གཞན་ཞིག་གི་བློས་བསླང་བྱེད་འདོད། །
གནམ་གྱི་ཕ་རོལ་ན་གནམ་ཡོད་ཅིང་།
ཉི་ཟླའི་ཕ་རོལ་ན་ད་དུང་ཉི་ཟླ་ཡོད་ཨང་།
འཇིག་ངེས་ཤ་ཁྲག་གི་ཕུང་བོ་འདི།
ཐུང་ཐུང་མི་ཚེ་གཅིག་གི་དུས་ཡུན་ནང་།
རང་ཉིད་ཆེས་སྤྲོ་བའི། །
འཇམ་མཉེན་གྱི་བྱ་བཞག་ཅིག་ལ་བསྟིམ་མ་ཐུབ་ན།
དེ་ནི་ངའི་སྲིད་པ་ཧྲིལ་བོའི་སྡུག་བསྔལ་ལོ།།
（2003ལོའི《གངས་རྒྱན་མེ་ཏོག》དེབ་གཉིས་པ་ལས་བདམས)
【དཔྱད་པ། གངས་ཞུན་གྱིས་མིག་སྔར་བརྩམས་པའི་སྙན་རྩོམ་གང་ལ་་༌
བལྟས་ཀྱང་ཐབས་བཀོད་ཅིག་གམ་ཡང་ནི་རྣམ་པ་ཞིག་གི་ཐད་ནས་དེའི་དགེ་་་་་
སྐྱོན་གྱི་དབྱེ་བ་མི་ཕྱེས་ཤིང་། ཡིད་སེམས་ཀྱི་རིམ་རྒུར་བག་ཏུ་ཉལ་བའི་གདུང་
སེམས་སམ་རྟོགས་སད་ཅིག་ལས་ཐོན་པའི་བརྩེ་དུངས་དེ། ལྷད་མེད་དྭངས་
གསལ་གྱི་ཚིག་སྦྱོར་བར་ན་མེ་རི་ཇི་བཞིན་རང་བྱུང་ཉིད་དུ་འཕྱུར་དུས། གཞན་
མཐའ་དག་ནི་དོན་མེད་ཀྱི་སྤྱི་བསྡོམས་ཙམ་དུ་ཟད། སྙན་རྩོམ༴ དྲིན་གཟོ ）
ཞེས་པར་ལྷག་པར་དུ་ཁྱད་ཆོས་དེ་ལྟ་བུ་ལྡན་པའི་རྣམ་རྟོག་བསྐྱེད་བྱུང་། །
243



• བོད་ཀྱི་སྙན་ངག་གསར་བ་བདམས་དཔྱད།
'' གནམ་ས་འདིའི་ཕ་རོལ་ན་ཅི་ཞིག་ཡོད། / / རི་རབ་དང་རྒྱ་མཚོ་ཡང་
བསྲེགས་སོང”ཞེས་གླེང་བསླངས་མ་ཐག་རྒྱུ་ཆེ་བའི་ཡིད་ཡུལ་གྱི་འདུམ་སྒྲིག་དེ་་་་
བབ་ཆགས་ཤིང་སྒམ་དཀྱེལ་ཆེ་བའི་ཚིག་སྦྱོར་གྱི་སྒྱུ་འཕྲུལ་ཁྲོད་འདྲི་གཞི་ཆེན་པོ་
ཞིག་གི་གནས་ནས། ། ང་ཚོའི་ཐད་ཀའི་ཚོར་བར་ཡང་ཚོར་རེག་གཉིས་ཀྱི་ལས་
སུ་གྲུབ་པའི་རྒྱ་ཆེ་ཞིང་གཏིང་ཟབ་པའི་བླ་མེད་ཀྱི་སྤོབས་སེམས་ཤིག་གི་རང་་་་་་
གཟུགས་ངང་ངམ་ཤུགས་སུ་བསྟན་བྱུང་།
ལྐོག་གྱུར་གྱི་དུས་ཚིགས་ལ་དུས་གཏན་དུ་མངའ་བ་ནི་གང་ཟག་རེ་རེའི་་་༌་་
འདུན་མའི་ཁྲོད་འཆར་བའི་གཟུགས་མེད་ཀྱི་འབྲས་བུ་ཙམ་ཡིན། ཟང་ཟིང་གི་
འཇིག་རྟེན། ངེས་མེད་ཀྱི་འཛུམ་མདངས། ཚུལ་འཆོས་ཀྱི་སྣང་བ། འགྲོ་བ་མིའི་
སྤྱི་གཤིས་ཤིག་ལས་རྩོམ་མཁན་གྱིས་རིགས་རྒྱུད་དང་མི་རིགས་ཀྱི་བཀག་རྒྱ་ལས་
བརྒལ་བའི་འདུན་སྟོབས་ཤིག་འཇིག་རྟེན་སྐྱིད་སྡུག་གི་སྙིང་བོར་བཞག་སྟེ། རང་
འདུན་ལས་བཞེངས་པའི་རྒྱལ་ཁམས་དེ་རྟོགས་སད་ཅིག་ལས་ཐོན་པའི་སྙིང་་་་་་
སྟོབས་དེས་བཀོད་འདོམས་འོག ཀློག་མཁན་ལ་བསྟར་བ་ནི་མི་རིགས་འདིའི་
རིག་གནས་ཀྱི་ཡང་སྙིང་ལས་བསླངས་པའི་མཐར་ཐུག་གི་སྙིང་སྟོབས་ཤིག་གི་་་་༌་
རང་གཟུགས་ཡིན། རང་གཟུགས་དེ་ཡང་བསྡོམས་ཚིག་རིགས་ཤིག་ལྟར་མ་
བཞག་པར་ཀློག་མཁན་ལ་རྟོག་འཆར་གྱི་བར་སྟོང་ཆེར་བསྐྱེད་པས། མྱོང་རོལ་
ལ་ལྷག་དོན་སྟོང་ཁམས་ཤིག་གི་སྒོ་གླེགས་ཕྱེས་བྱུང་། །
སྐད་ཆའི་སྒྱུ་རྩལ་དུ་གྱུར་པ་ནི་རྩོམ་རིག་མཐའ་དག་གི་སྤྱི་གཤིས་ལགས་ན།
མི་རིགས་རང་གི་རང་གཤིས་དེ་རང་སྐད་རྣལ་མའི་ཁྲོད་སྒྱུ་རྩལ་དུ་བཞེངས་་་་་་་
བསྐྲུན་བྱེད་ཐུབ་པ་ནི་འཛམ་གླིང་རང་བཞིན་ཞེས་པའི་དན་རྟགས་ཡིན། འདི་ན་
འཁོར་བསྒྱུར་གྱི་རྒྱལ་པོ་ལྟ་བུ་ཞིག་གི་སྙིང་སྟོབས་ཡོད་ལ་སེམས་རྒྱ་ལྡན། གཉུག་
244



• སོ་ལྟ་དང་གཟབ་ཉན།
གཤིས་ལས་ཐོན་པའི“ དྲིན་གཟོ”ནི་ལྷད་མེད་ཡིན་ལ་བླ་མེད་ཀྱང་ཡིན། དེང་གི་
དུས་འདིར་གང་ཟག་རེ་རེས་རང་རང་ས་ནས་གཡོ་སྒྱུ་ཁྲམ་གསུམ་དུ་རང་དོན་༌་༌་
འབའ་ཞིག་ལ་རྒྱལ་ཕམ་དང་ཐོབ་ཤོར་གྱི་བྲེལ་ཟིང་ཁྲོད་རང་མགོ་འཐོམ་དུས།
“ འཕྲུལ་སྣང་གི་གཤོག་འོག་ནས”རང་སེམས་དྭངས་མོ་ཞིག་གམ་ཕུགས་འདུན་
ཡ་མེད་ཅིག་གི་མིག་ཟུང་རྒྱལ་པོ་ལྟ་བུའི་སེམས་བསྐྱེད་ཁྲོད། “ སེམས་འཕང་གྱེན་
ལ་བསྟད་དེ”རང་ནུས་མཐའ་དག་འགྱོད་མེད་ཕངས་མེད་དུ་བློས་བཏང་ཡང་།
རྒྱལ་ཕམ་དང་ཐོབ་ཤོར་གང་ཡིན་སྙིང་སྟོབས་ལ་བསྟིམས་པའི་སེམས་གཤིས་དེ་་་་
མཐོང་སླ་བར་བཟོས་འདུག །
སྙན་ངག་ཅིག་གི་རིན་ཐང་ནི་སྙན་ངག་རྩོམ་མཁན་ཞིག་གི་འཚོ་བའི་རོལ་་་
སྟངས་ལས་ཀྱང་འཇལ་ནུས་པ་ཡིན། མི་ཚེ་དོན་མེད་དུ་སྐྱེལ་མཁན་ཞིག་གམ་
འཚོ་བར་ཕུགས་བསམ་གྱིས་སྟོང་བ་ཞིག་ལ་མཚོན་ན“ལྟོ་འགྲངས་འབའ་ཞིག་་་་་་
དོན་གཉེར་བ། །སྤུ་མེད་པ་ཡི་ཕག་པ་ཡིན། །ཞེས་པ་ལྟར། དེའི་སྙན་ངག་ཀྱང་
ཚུལ་འཆོས་ཙམ་ལས་བླང་བྱའི་གཞི་རུ་བྲལ་ཅིང་། ཅིག་ཤོས་དེ་ལས་ལྡོག་པའང་
ཆོས་ཉིད་ཅིག་ཏུ་མཐོང་བ་རྩོད་མེད་དོ། །སྙན་རྩོམ་འདི་ལས་ང་ཚོས་གནས་དེ་
གཉིས་ཀྱི་ལེགས་ཉེས་དང་སྙན་ངག་ཅིག་གི་རིན་ཐང་འཇལ་བྱེད་ཀྱི་རྟེན་ཞིག་་་་་་
རྙེད་སླ། །
1: འཇིག་རྟེན་འདོད་འདུན་ལས་ང་ཚོས་ནམ་ཡང་རང་ཉིད་ལས་མི་མཐོང་་་་་་
ཞིང་། ཕྱི་དངོས་ཀྱི་ཚུལ་རྣམ་ལས་ང་ཚོ་སུ་ཡིན་རུང་འཛུམ་མདངས་ཤིག་གི་རྒྱབ་
ཏུའང་ལྐོག་གཡོ་དང་གདུག་རྩུབ་ག་ཙམ་སྦས་ཡོད་ཨང་། མིའི་རིགས་ཀྱི་རང་
གཤིས་སྤྱི་ལས་ང་ཚོས་ཐད་ཚོར་དུའང་འཇིགས་རུང་གི་འཇིག་རྟེན་ག་ཙམ་་་་་་་
མཐོང་ཐུབ་པ་དཔོག་དཀའ་ཡང་། རྩོམ་མཁན་གྱིས་འགྲོ་བ་མིའི་ཆེས་རླབས་ཆེན་
245



• བོད་ཀྱི་སྙན་ངག་གསར་བ་བདམས་དཔྱད།
དང་ཆེས་མཐར་ཐུག་གི“ དྲིན་གཟོ”འམ“བདག་གཞན་མཉམ་བརྗེ”ཞེས་མི་ཆོས་
ཀྱི་མཐར་ཐུག་ཅིག་ནས་ལྷད་མེད་བཅོས་མེད་སྒོས་སྤོབས་པའམ་སྙིང་སྟོབས་་་་་་་
དེའང་རིམ་པ་གཞན་ཞིག་གི་རྩེར་ཕུད། འདི་ལྟ་བུའི་སྙིང་སྟོབས་དང་ཀུན་སྤྱོད་
ཀྱི་འབྱུང་གཞི་ནི་རང་ཉིད་ཀྱི་ཁེ་ཕན་ལས་བརྒལ་པའི་སྤྱི་སེམས་ཤིག་ཡིན། སྤྱི་
སེམས་དེ་འབྱུང་བྱེད་ནི་རང་དོན་ཞེས་རང་ཉིད་ལས་ཐར་བའམ་རྒྱལ་བའི་་་་་་
རྟོགས་པ་ཞིག་སྟེ། གནས་སྐབས་དེ་ལྟ་བུར་བསླེབས་ན་ང་ཚོ་ནི་ཕྱི་གསལ་ནང་
གསལ་ཡིན། ང་ཚོ་ལ་ཆགས་ཞེན་མེད་ལ་གཡོ་སྒྱུ་སོགས་ངན་རྒྱུ་ཅི་རིགས་ཀྱང་
དགོས་མེད་ཀྱི་གད་སྙིགས་ཡིན། རང་སེམས་ལ་བཀག་འགོག་མེད་དེ། རང་སྣང་
ལ་རང་ཉིད་བྲལ་བས་བཀག་རྒྱ་ཅི་རིགས་ལས་ཐར་ཞིང་། བར་ཆད་མཐའ་དག་
ལས་བརྒལ་པས་ཁོའི་མིག་རྒྱང་དུ་འཇིག་རྟེན་རྒྱ་ཆེ་ཞིང་འགྲོ་བ་མི་སུ་ཡིན་རུང་་་་
རང་གི་བརྩེ་བ་འདྲེན་བྱའི་ཡུལ་དུ་གྱུར་པས་སྲོག་ལྡན་མཐའ་དག་ཁོའི་མི་
དམངས་ཡིན། དེ་དག་གི་སྐྱིད་སྡུག་ཡོད་ཚད་ཁོའི་བསམ་བྱའི་འོས་འགན་དུ་གྱུར་
པའི་སེམས་རྒྱ་དེའང་རང་ག་བའི་འུད་བསྒྲོག་ཏུ་མ་སོང་བར། ང་ཚོའི་སྣང་བ་
རུའང“རྒྱལ་པོ”དེ་ནི་སྙིང་སྟོབས་དེས་སྣེ་འདྲེན་འོག་སྒྱུ་རྩལ་གྱི་བདེན་སྣང་ཁྲོད་
ངལ་མེད་ལྷུན་གྲུབ་ཏུ་རྫོགས། གནས་ལུགས་ཀྱི་བདེན་སྟོབས་དང་ཡིད་བརྙན་གྱི་
ཚོགས་གྲུབ་ཁྲོད། ང་ཚོས་མྱངས་པ་ནི་སྙིང་སྟོབས་རིགས་ཤིག་གི་ཕྱི་ཚུལ་གྱི་ཁ་
གཡང་མིན་པར། སེམས་ངོ་དང་སེམས་ངོ་སྦྱར་བ་ལྟ་བུའི་བསམ་གཞིག་ཁྲོད་ཀྱི་
རང་རྟོགས་ཤིག་ཡིན། རྩོམ་རིག་འབྲི་རྩལ་གྱི་ཆེས་མཐར་ཐུག་ནི་ཐབས་རྩལ་དང་
བྲལ་བ་ཡིན་ཞེས་པ་ལྟར། སྐད་ཆས་སེམས་འགྱུ་ཡོད་ཚད་དུས་ནམ་ཡང་ངེས་
དོན་དུ་སྟོན་ཐབས་མེད་མོད། རང་སྣང་ཅི་རིགས་རང་དབང་གི་སྐད་ཆའི་ལམ་
ནས་མངོན་མཚོན་བྱེད་ཐུབ་སྐབས་ཐབས་རྩལ་ནི་དགོས་མེད་ཀྱི་ཁུར་བོ་ཞིག་མ་
246



སྒོ་ལྟ་དང་གཟབ་ཉན།
ཡིན་ནམ།
ཁེར་རྐྱང་གི་རྒྱལ་པོ་ལ་བར་ཆད་ཀྱི་དཔུང་ཚོགས་དང་ཉེན་ཁའི་བསྟར་ཕྲེང་
གིས་བཀླུབས་ཤིང་། བྱང་སེམས་ཀྱི་རྒྱལ་པོ་ནི་དུས་ནམ་ཡང་ཉི་མའི་འོད་ཟེར་
བཞིན་རྣམ་སྨིན་ལས་གྲོལ་བའི་དམིགས་མེད་ཡིན། སྐབས་འདིར“ གནས་ལུགས་
བཙལ་རྒྱུ་དེ་དཀའ་སོང་།༼གཞན་ངོ་བསྲུང་རྒྱུ་དེ་ཤིན་ཏུ་དཀའ་སོང”ཞེས་་་་་་་་
གནས་ལུགས་ཀྱང་དྲང་བདེན་གྱི་དུས་སྐབས་སུ་འཇིག་རྟེན་འཕེལ་བྱེད་ཀྱི་རྒྱུ་རུ་
འགྲོ་མོད། དེ་ལས་ལྡོག་ན་ལོག་འགྲེལ་དུ་སེམས་ཅན་གྱི་གཤེད་དུ་མངོན། དེར་
བརྟེན་སྙིང་སྟོབས་དེའི་སེམས་ངོ་བསྟན་ཅིང་གཞན་ངོ་བསྲུང་རྒྱུ་ནི་ངེས་མེད་ཀྱི་
མཇུག་འབྲས་སུ་བསྡོངས་ལ། འཇིག་རྟེན་འདིའི་འོད་སྣང་གི་རྒྱབ་ཏུ་གནས་
ལུགས་ཤིག་གི་བདེན་ཁ་ཙམ་ཡང་འཚོལ་བའི་སྐལ་བ་མི་ལྡན་ན། གཞན་ངོ་
བསྲུང་རྒྱུ་ནི་དེ་བས་ཀྱང་དཀའ་ཁག་ཁྲོད་ཀྱི་དཀའ་ཁག་ཅིག་མིན་ནམ། །
༥ ཡིན་ནའང་དེ་ནི་ངའི་བཀག་རྒྱ་མིན། /.../”ཞེས་བཟོད་སྒོམ་ཆེན་པོའི་
སེམས་ངོ་དེ་ཡང་གོང་བསྟར་གྱི་སྙིང་སྟོབས་ཤིག་ལས་ཕུལ་ཅིང་། ཉེན་ཁ་ཡི་ཚེར་
ཕུང་རྩུབ་ཀྱང་གནས་ལུགས་ཤིག་གི་ཟབ་ས་རུ་ཐོན་པའི་བརྩེ་དུངས་དང༌། སྙིང་
སྟོབས་ལས་བསླངས་པའི“དྲིན་གཟོའི”འདུན་མ་ནི་ཁེར་རྐྱང་གི་མེ་ཏོག་ཙམ་ལས་
ཕུལ་ཐབས་བྲལ་ལ། འབྲས་བུ་དེ་ཙམ་ཡང་འཇིག་རྟེན་གཞན་ཞིག་གི་བློས་
བསླང་དུ་བསྐྱེད་པའི་སྙིང་སྟོབས་འདི་ང་ཚོས་ཕྱོགས་ག་ཚོད་ཅིག་ནས་བཤད་ན་
འོས་པ་ཡིན་ནམ། ངས་དངོས་གནས་དྲི་བ་འདི་ཀློག་མཁན་ཡོངས་ལ་འཇོག་པ་
ལས་ཐབས་གཞན་མ་རྙེད།
བདག་གིས་གོང་དུ་གླེང་བ་བཞིན་འཚོ་བའི་རོལ་སྟངས་ལས་ང་ཚོས་རང་་་་
འདུན་གྱི་ཕུགས་གཞི་འཇལ་ཚར་བ་ཡིན་ཞེས་པ་ལྟར། རྩོམ་མཁན་གྱིས་མི་
247



བོད་ཀྱི་སྙན་ངག་གསར་བ་བདམས་དཔྱད།
རིགས་རང་གི་རིག་གནས་ཀྱི་རང་གཤིས་བཟུང་ཐོག་ | རང་སེམས་ཀྱི་འདུན་
མའམ་སྙིང་སྟོབས་དེ་རང་གི་ཕུགས་འདུན་ལས་གྲུབ་པའི་འཇིག་རྟེན་ཞིག་ནས་་་་
རང་ཆོས་ཀྱང་སྲོང་བོར་བརྗོད་པས། སྒྱུ་རྩལ་བདེན་སྣང་གི་ཚོར་རྟོག་ལྡན་པར་
མ་ཟད། 1:|: “གནམ་གྱི་ཕ་རོལ་ན་གནམ་ཡོད་ཀྱང་།/...”ཞེས་ཐོག་མའི་གླེང་
སློང་སྐབས་ཀྱི་འདྲི་གཞི་དེའི་དྲིས་ལན་འདི་ཡང་སེམས་སྟོབས་ཀྱི་འཕེལ་རིམ་་་་་
ཁྲོད་མ་བཅོས་ལྷུན་གྲུབ་ཏུ་རྫོགས་ཤིང་། བག་ཡོད་ཚུལ་མཐུན་གྱི་སེམས་ཁམས་
ལས་རང་ནུས“ལྷ”རུ་མ་འུར་ཞིང་། ཚུལ་འཆོས་ཀྱི་ཁ་གཡང་ཅི་ཡང་མ་སྒྲོག་
ཅིང་། 1:|: སྒམ་དཀྱེལ་ཆེ་བའི་ཚིག་སྦྱོར་དང་རང་བྱུང་དུ་ཐོན་པ་ལྟ་བུའི་བློས་
བསླང་། འོས་མཐུན་བབ་བསྟུན་གྱི་སྒྲིག་གཞི་སོགས་སེམས་སྟོབས་རང་བརྙན་དུ་
སྤེལ་པའི་སྒྱུ་རྩལ་ལས། ང་ཚོས་མྱངས་པ་ནི་རྟོགས་ལྡན་པ་ཞིག་གིས་ཚོར་འདུས་
སིམ་པའི་གནས་ལུགས་ཀྱི་ཟབ་ས་ནས་སྒྲིལ་བའི་ཟིལ་ཤུགས་འཛད་མེད་ཀྱི་ཟབ་
རྡོ་ལྟ་བུའི་སྙིང་སྟོབས་དང་། ལང་ཚོའམ་མི་ཚེ་ལ་གནས་གཞན་ཞིག་ནས་་་་་་
གདེང་ཐོབ་པའི་གསེད་འགྲོལ་ཡིན།།
Rਤਾਲ ਚ ਦ ਵ
ਸ
ਸ ਸ
ਸ ਤਨ ਮਨ ਸਰੀਰ
ਗਸ਼ਤ ਕਰਨ ਵਾਲੇ
ਉ
ਦਮ
248



མཇུག་བྱུང་།
མཇུག་བྱང་།
དེབ་ཆུང་འདི་ནི་ཁོ་བོས 2002 ལོ་ནས 2003 ལོའི་བར་ལོ་གཅིག་ལྷག་ལ་་་་་
ལས་ཞོར་དུ་བྲིས་པ་ཞིག་ཡིན། བོད་རང་ལ་རང་ཆོས་ལྡན་པའི་རྩོམ་བྱེ་བྲག་པར་
མཐའ་དཔྱོད་མཛད་པའི་ཡིག་ཆ་དཔེ་ལྟ་རུང་བ་ཉུང་བ་དང་། རང་ནུས་ཞན་པ་
སོགས་རྐྱེན་དུ་མའི་དབང་གིས་དེ་འདྲའི་ཡིད་ཚིམས་པ་ཞིག་མིན་མོད། གཞུང་
ལུགས་མཐའ་དག་ནི་ཉམས་མྱོང་ལས་བྱུང་བར་མང་མང་གིས་གདམས་ཡོད་ཕྱིར།
ངས་ཀྱང་དུས་དང་རྣམ་པ་ཀུན་ཏུ་རང་གི་མོས་པ་བཞིན་ཧམ་སེམས་ཆེན་པོར་་་་་
ཉམས་མྱོང་དེ་རིགས་འཚོལ་ཁུལ་གྱིས་འདི་ཙམ་ཞིག་རང་ནུས་ཅི་ལྕོགས་སུ་་་་་་
བསྒྲུབ་པ་ཡིན། སྤྱིར་དེབ་ཆུང་འདིར“བདམས་དཔྱད”ཅེས་དཔེ་བྱང་དམིགས་
བསལ་ཅིག་བཏགས་ཡོད་རུང་། རྩོམ་ཡིག་རེ་འགའ་ཞིག་དོན་དམ་དུ་རང་གི་
མོས་ཕྱོགས་སུའང་འགྲོ་སྲིད་པས་རྒྱ་ཆེའི་ཀློག་མཁན་རྣམས་ཀྱིས་གུ་ཡངས་རེ་་་་་་
གནང་རྒྱུར་བཀའ་དྲིན་ཞུ།
དེབ་ཆུང་འདི་རྩོམ་པ་ལ་དུས་དེབ《 སྦྲང་ཆར》གྱི་གཙོ་སྒྲིག་པ། ཁོ་བོའི་
དགེ་རྒན་བཀའ་དྲིན་ཅན་གཉའ་བློ་གྲོས་རྒྱལ་མཚན་ལགས་ཀྱིས་ཐུགས་ངལ་ལ་
མ་འཛེམ་པར་མགོ་ནས་མཇུག་བར་ཞུས་ཆེན་དང་གླེང་གཞི་བྲིས་གནང་མཛད་་་་
པར་སྙིང་ཐག་པ་ནས་བཀའ་དྲིན་ཞུ་བའི་དུས་མཚུངས་སུ《 སྦྲང་ཆར》རྩོམ་་་་་
249



• སོ་ལྟ་དང་གཟབ་ཉན།
སྒྲིག་ཁང་གི་ལས་གྲོགས་རྣམས་ཀྱིས་རྩོམ་ཡིག་བདམས་པའི་ཐད་དུ་རོགས་སྐྱོར་་་
མང་བོ་གནང་བ་ལའང་བཀའ་དྲིན་ཆེ་ཞུ་བ་ལགས། དེ་ལས་གཞན་དེབ་ཆུང་
འདིའི་ཁྲོད་ཀྱི་དཔྱད་བརྗོད་ཉི་ཤུ་ཙམ《 གངས་རྒྱན་མེ་ཏོག》དང《 མཚོ་སྔོན་་་་་
བོད་ཡིག་གསར་འགྱུར》གྱི་རིག་རྩལ་གཞོགས་བཀོད། ( སྦྲང་ཆར》བཅས་སུ་
བཀོད་པ་དང་། འདིར་ཁོ་བོར་དུས་དང་རྣམ་པ་ཀུན་ཏུ་ཐུགས་འཁུར་དང་རྒྱབ་
སྐྱོར་གནང་བའི་དུས་དེབ་དང་ཚགས་པར་ཁག་གི་རྩོམ་སྒྲིག་པ་དག་ལའང་དེ་་་༌་
བཞིན་དུ་བཀའ་དྲིན་ཆེ་ཞུ་བ་ཡིན། ལྷག་དོན་དེབ་ཆུང་འདི་པར་དུ་བསྐྲུན་པ་ལ་
ཨ་རིའི་ཀུན་ཕན་ཐེབས་རྩ་ཚོགས་པས་འགྲོ་སོང་ཅི་ཡོད་དེ་བཞིན་དུ་ཕྱག་ཡངས་
བརྐྱངས་པ་ལ་སྙིང་ཐག་པ་ནས་ཐུགས་རྗེ་ཆེ་ཞུས་པ་ལགས།
མཐར་བོད་ཀྱི་རྩོམ་རིག་སྒྱུ་རྩལ་ཡར་རྒྱས་ཟླ་བཞིན་འཕེལ་བའི་སྨོན་འདུན་
ཞེས་དེབ་ཆུང་འདི་རྩོམ་མཁན་གྱིས《 སྦྲང་ཆར》རྩོམ་སྒྲིག་ཁང་དུ་སྤྱི་་་
ལོ 2005 ལོའི་སྤྱི་ཟླ 5 པའི་ཚེས ༣ ཉིན་བྲིས་པ་བཀྲ་ཤིས་པར་གྱུར་ཅིག
250



རྩོམ་སྒྲིག་འགན་འཁུར་པ།
དེབ་གཞིའི་བཟོ་འགོད་པ།
དཔར་སྐྲུན་འགན་ལེན་པ།
ལྷ་མོ་འཚོ།
ཁྲེན་རོས།
ཡིའུ་ཆིའུ་ཧཱ།
སོ་ལྟ་དང་གཟབ་ཉན།
-བོད་ཀྱི་སྙན་ངག་གསར་བ་བདམས་དཔྱད།
ཚེ་གྲུབ་ཀྱིས་བརྩམས།
དཔེ་སྐྲུན།
... མཚོ་སྔོན་མི་རིགས་དཔེ་སྐྲུན་ཁང་།( ཐི་ལིང་གྲོང་ཁྱེར་ཐུན་རིན་ལམ་སྒོ་ཨང10)
འགྲེམས་སྤེལ། སྐག་སྒང 10001 ཁ་པར 6143426
པར་འདེབས། ཟི་ལིང་མི་རིགས་པར་ཁང་།
དེབ་ཚད། 850mmx1168mn 1/32
དཔར་ཤོག 8. 375
ཡིག་གྲུངས། ཁྲི18
པར་ཐེངས། 2005ལོའི་ཟླ6 པར་པར་གཞི་དང་པོ་བསྒྲིགས།
དཔར་ཐེངས། 2005ལོའི་ཟླ 6 པར་དཔར་ཐེངས་དང་པོ་དཔར།
དཔར་གྲངས། 1-2 500
དཔེ་རྟགས། ISBN 7-5420-1105-7/ : 17z
རིན་གོང༌། སྒོར16. 00
པར་དབང་འདི་གར་ཡོད་པས་པར་བཤུས་བརྒྱབ་ན་ཁྲིམས་ཆད་ལོག
(ཤོག་ངོས་ཆད་ནོར་སློག་སྐྱོན་གང་རུང་ཡོད་ཚེ་པར་ཁང་ལ་དྲི་གཏུག་བྱ)



XXXXX
44 45
O
XX
DE000
XXX
SEX
" , ""TY Eze":"
ଓe
3
RX,
RA"
ଏ
---
-
E Ea E "
3 3. 3 CE
XXX XXXE
XXXCE CE
D
.
RX.
୫
.
%S
.
DE
FOR
A
E



HOUERS
TRYK
KDO
Soon
JORDE
28
23
293
DEE3
29
1997
1
AKT
17



ਹਰ
ਸਵਰਨ
|



نرم
-
را
با
ISBN 7- 5420- 1105-2
پوست، باید به
ISBN 1-5420105
(787542611053 و
H) 12
(
16
.
00
دینار
دموع داده
شد
